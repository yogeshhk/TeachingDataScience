entertainment,"बॉलिवूड अभिनेत्री मल्लिका शेरावतचे खासगी आयुष्य सध्या अडचणीत सापडली आहे आहे . असे म्हटले जाते की , मल्लिका आणि तिच्या फ्रेंच प्रियकराला घरभाडे न दिल्यामुळे घरातून हाकलवण्यात आले आहे . बीबीसीच्या रिपोर्ट्सनुसार , मल्लिका आणि तिचा प्रियकर सिरिल ऑग्जनफॅन्स हे पॅरिसमधील एका अपार्टमेन्टमध्ये राहत होते . दोघांनी ८० हजार युरो म्हणजे साधारणपणे ६४ लाख रुपयांचे भाडे अजूनपर्यंत दिले नाही . मल्लिकाच्या वकिलाच्या म्हणण्यानुसार , गेल्या वर्षी नोव्हेंबरपासून त्यांनी घरभाडे देणे बंद केले . याचे मुख्य कारण म्हणजे त्या याच महिन्यात त्यांच्यावर अज्ञातांनी हल्ला केला होता . या अज्ञात व्यक्तींनी घरात घुसून मल्लिकावर अश्रूधुराचा वापर करुन लुटमार केली होती . या प्रकरणाचा राग म्हणून त्यांनी भाडे दिले नाही . या प्रकरणाचा योग्य तो शोध लागल्यावर ते संपूर्ण घरभाडे देतील असे आश्वासनही त्यांनी दिले आहे . मल्लिका पॅरिसमध्ये 16th arrondissement परिसरात राहते . उच्चभ्रू लोकांचा परिसर म्हणून याकडे पाहिले जाते . मल्लिकाने प्रियकराशी लग्न केल्याची चर्चा होती . मात्र , मल्लिकाने मध्यंतरी हे वृत्त फेटाळून लावले होते . अशा अफवा पसरवणं बंद करा . जेव्हा मी लग्न करेन तेव्हा मी सगळ्यांनाच आमंत्रण देईन , असे मल्लिकाने सांगितले . पण तिच्या वडिलांनी एका मुलाखतीत मल्लिकाने लग्न केल्याचे सांगितले होते . मल्लिकाने सिनेसृष्टीत पदार्पण करण्यापूर्वी पंजाबमधील कॅप्टन कर्ण गिलशी १९९७ मध्ये विवाह केला होता . पण त्या दोघांचा संसार फार काळ टिकू शकला नाही . २००१ मध्ये दोघांनी घटस्फोट घेतला . त्यानंतर आजपर्यंत मल्लिका सिंगल आहे . पण गेल्या अनेक दिवसांपासून ती सिरिल ऑग्जनफॅन्सला डेट करत आहे ."
entertainment,"केरळ उच्च न्यायालयाने इंटरनॅशनल फिल्म फेस्टिव्हल ऑफ इंडिया अर्थात ‘इफ्फी’च्या आयोजकांना ‘एस . दुर्गा’ या मल्याळम सिनेमाचे महोत्सवात चित्रीकरण करण्याचे आदेश दिले आहेत . ‘एस दुर्गा’ आणि रवी जाधव याचा ‘न्यूड’ या सिनेमांना कोणतीही पूर्वसुचना न देता महोत्सवातून वगळण्यात आले होते . परीक्षकांनी या दोन्ही सिनेमांना हिरवा कंदील देऊनही हे दोन्ही सिनेमे महोत्सवात प्रदर्शित न करण्याचा निर्णय घेण्यात आला होता . हे दोन सिनेमे वगळण्यात आल्यामुळे माहिती व प्रसारण मंत्रालयावर जोरदार टीकाही करण्यात आली होती . ‘एस दुर्गा’ सिनेमाचे महोत्सवात चित्रीकरण केल्यास लोकांच्या भावना दुखावल्या जाऊ शकतात , हे कारण माहिती व प्रसारण मंत्रालयाने दिले . तसेच या सिनेमाची निवड झाली तेव्हा हा सिनेमा सेन्सॉर बोर्डाने प्रमाणित केला नव्हता . पण आता ‘सीएफसी’ने या सिनेमाला प्रमाणपत्र दिल्याने इफ्फीमध्ये ‘एस दुर्गा’ हा सिनेमा दाखवला जाऊ शकतो , असे केरळ उच्च न्यायालयाने सांगितले . सनल कुमार शशीधर दिग्दर्शित ‘एस दुर्गा’ सिनेमाने माहिती आणि प्रसारण मंत्रालय आणि इफ्फीविरोधात १५ नोव्हेंबरला केरळ उच्च न्यायालयाकडे धाव घेतली होती . केंद्रीय माहिती आणि प्रसारण मंत्रालयाने घेतलेला आक्षेप हा तर्कहीन आणि निराधार असल्याचे शशीधरन यांनी म्हटले आहे . या सिनेमाचे आधी नाव ‘सेक्सी दुर्गा’ असे ठेवण्यात आले होते . पण याबाबत वाद निर्माण झाल्यानंतर या सिनेमाचे नाव ‘एस दुर्गा’ असे ठेवले गेले . तसेच सेन्सॉर बोर्डानेही या सिनेमाला यु / ए प्रमाणपत्र दिले होते . या सिनेमात आक्षेपार्ह असा कोणताच मुद्दा नव्हता तरी ‘इफ्फी’ने हा सिनेमा महोत्सवात प्रदर्शित करण्याला मनाई केली होती , ’ असे शशीधरन यांनी फेसबुक पोस्टमध्ये म्हटले आहे ."
sports,"ओडेन्से ( डेन्मार्क ) : डेन्मार्क खुल्या बॅडमिंटन स्पर्धेमध्ये भारताच्या आव्हानाची धुरा ऑलिम्पिक पदकविजेत्या पी . व्ही . सिंधू आणि सायना नेहवाल यांच्यावर असेल . या स्पर्धेसाठी सिंधूला तृतीय मानांकन देण्यात आले असून , सायनाला मानांकन मिळालेले नाही . स्पर्धेच्या प्रारंभी सिंधूचा सामना अमेरिकेच्या बिवेन झ्ॉँग हिच्याशी तर सायनाचा सामना हाँगकाँगच्या चेऊंग नगानशी होणार आहे . पुरुष एकेरीमध्ये भारताच्या किदम्बी श्रीकांत याला स्पर्धेसाठी सातवे मानांकन देण्यात आले आहे . साईप्रणीतचा सामना चीनच्या हुआंग युशिआंगशी होणार आहे , तर भारताच्या समीर वर्माला प्रारंभीच चीनच्या तृतीय मानांकीत शी युकीचा तर एच . एस . प्रणॉयला कोरियाच्या सोन वॅन हो याच्याशी मुकाबला करावा लागणार असल्याने त्यांच्यासाठी पहिलीच लढत अतिशय आव्हानात्मक ठरणार आहे . दुहेरीत भारताच्या मनू अत्री - बी . सुमीत रेड्डी जोडीला डेन्मार्कच्या किम अॅस्ट्रप आणि अँड्रेस स्कारूप रासमुसेन यांच्याशी झुंजावे लागणार आहे . अश्विनी आणि सात्त्विकसाईराज रँकीरेड्डी यांना कोरियाच्या सीओ सेऊंग जे आणि चाए युजुंग यांच्याशी मिश्र दुहेरीत तर पोनप्पा आणि एन . सिक्की रेड्डी यांना अमेरिकेच्या एरियल ली आणि सिडनी ली यांच्याशी महिला दुहेरीत संघर्ष करावा लागणार आहे ."
entertainment,"दिवाळसणाच्या निमित्ताने अनेक बॉलिवूडकरांनी गेल्या काही दिवसांमध्ये दिवाळी पार्टीचे आयोजन केल्याचे पाहायला मिळाले . आपल्या नेहमीच्या कामातून वेळ काढून पार्टीच्या निमित्ताने ही सर्व सेलिब्रिटी मंडळी एकत्र येतात . बॉलिवूडमधील ‘ए - लिस्टर्स’ कलाकारांच्या चाहत्यांनी त्यांच्या फॅनपेजवर पार्टींमधील अनेक फोटो शेअर केले आहेत . त्यामध्ये एक खास व्हिडिओही शेअर करण्यात आला आहे . यात बॉलिवूडचा बादशहा शाहरुख खान आणि ‘मोस्ट एलिजिबल बॅचलर’ रणबीर कपूर ‘कभी खुशी कभी गम’मधील ‘बोले चुडियाँ’ गाण्यावर नाचताना दिसतात . दिवाळी २०१७ : ‘चिन्मय म्हणजे माझ्यासाठी फराळातला चिवडा’ रणबीरच्या फॅनपेजने शेअर केलेल्या या व्हिडिओत हा हरहुन्नरी अभिनेता मूळ गाण्यातील शाहरुखच्या डान्स स्टेप्स करताना दिसतो . तर शाहरुखनेही त्याला तशीच साथ दिल्याचे पाहायला मिळते . करण जोहर दिग्दर्शित ‘ऐ दिल है मुश्किल’ चित्रपटात रणबीर आणि शाहरुखने अवघ्या काही मिनिटांसाठी स्क्रिन शेअर केली होती . पण , व्हिडिओमधील त्यांची केमिस्ट्री पाहता त्यांच्या चाहत्यांना नक्कीच त्यांना पुन्हा एकदा एकत्र काम करताना पाहायला आवडेल यात शंका नाही . Aamir Khan’s Diwali bash PHOTOS : आमिर खानची ग्रॅण्ड दिवाळी पार्टी दरम्यान , रणबीरच्या चुलत बहिणी करिष्मा कपूर आणि करिना कपूर खान यांच्यासोबतचा एक फोटो सर्वांचे लक्ष वेधत आहे . या सेल्फीमध्ये करिष्मा पाउट करताना दिसत असून , रणबीर आपल्या बहिणीच्या गालाचे चुंबन घेताना दिसतो . बॉलिवूडमधील कपूर कुटुंब हे सर्वाधिक लोकप्रिय आहे . कुटुंबातील व्यक्तीचा वाढदिवस , लग्नाचे वाढदिवस किंवा कोणताही सण असो हे कुटुंब नेहमीच एकत्र पाहावयास मिळते . हिंदी चित्रपटसृष्टीतील झक्कास अभिनेता अनिल कपूरनेही पार्टीचे आयोजन केलेले . या पार्टीतील एका व्हिडिओत ‘वीरे दी वेडिंग’ची गर्ल्स गँग पाहायला मिळते . स्वरा भास्कर , सोनम कपूर , करिना यात ‘चिटिया कलाइयाँ’ गाण्यावर थिरकताना दिसतात ."
sports,जोहान्सबर्ग : विराट कोहली कर्णधार आणि रवी शास्त्री प्रशिक्षक असे समीकरण एकदम नवीन नाही . भारतातच नव्हे तर २०१४च्या ऑस्ट्रेलिया दौऱ्यातही भारतीय संघाचे कर्ते धर्ते होते . मायदेशात धपाधप मालिका जिंकणाऱ्या भारतीय संघाने ऑस्ट्रेलिया दौऱ्यात चांगली लढत दिली होती . ती मालिका आपण ० - २ फरकाने हरलो तरी कोहली - शास्त्री कॉलर ताठ करून फिरत होते . ' लर्निंग कर्व ' म्हणजेच संघाचा शिकण्याचा काळ असे सांगत पराभवाकडे कानाडोळा करत होते . ऑस्ट्रेलिया दौऱ्यातील पहिल्या अडिलेड कसोटी सामन्यात कोहलीने करण शर्माला संघात जागा देताना अश्विनला बाहेर बसवले . ऑस्ट्रेलियन संघात डावखुरा वेगवान गोलंदाज होता ज्याच्या बुटांच्या खिळ्याने खेळपट्टीवरील ज्या जागची माती उकरते ती जागा ऑफ स्पिनर करता एकदम मस्त असते . हे सगळे असून कोहलीने स्वतःचे खरे करत करण शर्माला संघात घेतले ज्याचे मोठे परिणाम भोगावे लागले . रवी शास्त्री त्या निर्णयबद्दल कोहलीला काही बोलला नाही त्याने काही विरोध करताना सल्ला दिला नाही . मधल्या काळात अनिल कुंबळे भारतीय संघाचा प्रशिक्षक झाला . कुंबळे होयबा नव्हता . काही वेळा अनुभवाचा वापर करताना कुंबळेने संघात कोणाला जागा द्यायला पाहिजे हे सुचवले होते . २०१७ चॅम्पियन्स ट्रॉफी स्पर्धेत गदारोळ झाला कि कुंबळे आणि कोहलीचे कार्यपध्दतीवरून पटत नाही . कालांतराने कुंबळेला बाहेर पडावे लागले आणि रवी शास्त्री प्रशिक्षक म्हणून परतला . काम हाती घेतल्यावर सलग मायदेशातील मालिका कोहली - शास्त्रीची जोडी जिंकत गेली . भारताबाहेर पॉल ठेऊन सर्वोत्तम संघासमोर दोन हात करताना भारतीय संघाचा पाय अडखळला आणि आता टिकेचा चटका कोहली - शास्त्रीला सहन करावा लागतोय . दोन कसोटी सामन्यातील सलग दोन मोठ्या पराभवांनंतर भारतीय संघ चारही बाजूंनी टीकेचा भडिमार झाल्यावर जरा जागेवर आलाय आणि सत्य परिस्थितीची जाणीव थोडी व्हायला लागलीय . दुसऱ्या कसोटी सामन्यानंतर एका आठवड्याची विश्रांती असली तरी संघ अराम करू शकत नाहीये इतकी अस्वस्थता आली आहे . काही खेळाडू जोहान्सबर्गच्या लायन पार्कला जाऊन आले काही आसपास फिरून आले पण खरे मन कोणाचे रमत नाही . अजून दोन दिवस संघ फक्त व्यायाम आणि चर्चा करून योजना आखणार आहे कि तिसऱ्या कसोटीमध्ये कसे उतरायचे . २२ तारखेपासून खेळाडू सरावाला प्रारंभ करणार आहे .
lifestyle,"आपल्या कुटुंबातील सदस्याला गमावणे केव्हाही भावनिकदृष्ट्या अवघडच असते . अशा शोकाचे दुःख अनेक महिने किंवा वर्षे चालू शकते . मानसिकरित्या सावरण्यासाठी वेळ लागणार असला तरीही आर्थिक साह्याने कुटुंबाला सावरायला थोडी - फार मदत होते . त्यामुळे योग्य आयुर्विमा कव्हर निवडतानाच विमा मिळविण्यासाठी कंपनीची प्रक्रिया सोपी असणेही तेवढेच महत्वाचे आहे . योग्य वेळेत आयुर्विमा मिळणे आवश्यक असते , हे बहुतांशी कंपनीवर अवलंबून असले , तरीही पॉलिसीधारक तिला लवकर पूर्ण करण्यासाठी मदत करू शकतात . ही विमा रक्कम मिळण्याची प्रक्रिया जलद आणि सोपी होण्यासाठी पॉलिसीधारक काय करू शकतात . मृत्यूचा दावा करणे दावा फाइल करणे : पॉलिसीधारकाच्या मृत्यूनंतर आश्रितांना विमा कंपनीला लेखी सूचना द्यावी लागते ज्यात पॉलिसी क्रमांक , विमा धारकाचे नाव , मृत्यूची तारीख , ठिकाण आणि कारण इत्यादी लिहावे लागतात . यासाठी एक सूचना फॉर्म असतो जो तुम्ही त्यांच्या शाखेतून किंवा वेबसाईटवरून मिळवू शकता . संबंधित कागदपत्रे दाखल करणेः जेव्हा तुम्ही मृत्यूचा फॉर्म दाखल करता , तेव्हा त्यासोबत मृत्यू प्रमाण - पत्र , पॉलिसीधारकाचा वयाचा पुरावा , पॉलिसीचे दस्तऐवज आणि इतर संबंधित कागद - पत्रेही दाखल करावी लागतात . जर पॉलिसी घेतल्यानंतर तीन वर्षांच्या आत पॉलिसीधारकाचा मृत्यू झाला असेल , तर इतर काही कागदपत्रेही आवश्यक असतात . पॉलिसीधारक दवाखान्यात असताना वारल्यास दवाखान्याचे प्रमाणपत्र , नोकरीत असल्यास पॉलिसीधारकाच्या नियोजकाचे प्रमाणपत्र , हजर असलेल्या एखाद्या व्यक्तीकडून अंत्यसंस्काराचे प्रमाणपत्र , मृत्यू झालेल्या व्यक्तीच्या आजाराचा उल्लेख असेल असे डॉक्टरांचे प्रमाणपत्र अशी इतर कागदपत्रे विमा कंपनीला लागतात . क्लेम पूर्ण करणेः आयआरडीएच्या नियमांप्रमाणे विमा धन दावा केल्याच्या तीस दिवसांच्या आत दिले पाहिजे . जर विमा कंपनीला कुठल्याही प्रकारचा तपास करावयाचा असेल , तर ही मुदत दावा केल्यानंतर सहा महिने असते . परिपक्वता दावेहे दावे तेव्हा केले जातात जेव्हा विमाधारक पॉलिसीची मुदत संपल्यानंतर जिवंत असतो आणि पॉलिसीमध्ये परिपक्वता लाभ मिळण्याची हमी असते . अशा परिस्थितीत दाव्यासाठी खालील प्रक्रिया करावी लागतेः विमा कंपनी पॉलिसी डिस्चार्ज फॉर्म पाठवतेः पॉलिसीच्या मॅच्युरिटी डेटच्या साधारण एक महिना आधी विमा कंपनी तुम्हाला पॉलिसी डिस्चार्ज फॉर्म पाठवू शकते . हा फॉर्म आणि त्यासोबत मागितलेले दस्तऐवज दाखल कराः फॉर्म काळजीपूर्वक भरा आणि विमा कंपनीला परत पाठवताना त्यासोबत त्यात सांगितलेली कागदपत्रे सुद्धा पाठवा . यात पॉलिसीचे मूळ दस्तऐवज , ओळखपत्राची प्रत आणि राहात्या पत्त्याचा पुरावा तसेच बँक खात्याची माहिती देणारा फॉर्म असू शकतात आणि ते मॅच्युरीटी डेटच्या किमान पाच ते सात दिवस आधी पाठवा . तपासणीः ही सर्व कागदपत्रे मिळाल्यावर विमा कंपनी सर्व माहिती पडताळून पाहाते आणि सर्व कागद - पत्रे योग्य असल्यास परिपक्वता रक्कम दिली जाते . राइडर दावे आयुर्विमा पॉलिसींमध्ये अनेक राइडर असू शकतात , जसे अपघात राइडर , अपघाती अपंगत्व राइडर , क्रिटिकल इलनेस राइडर , प्रीमियम माफी राइडर आणि हॉस्पिटल कॅश राइडर . काही परिस्थितीत राइडरचे लाभ मृत्यू दाव्यासोबत दिले जातात , पण काही दाव्यांसाठी अधिक कागदपत्रे जसे तपास अहवाल , डॉक्टरांचे प्रिस्क्रिप्शन , दवाखान्याची आणि औषधांची बिले , दवाखान्याचे डिस्चार्ज कार्ड इत्यादीची गरज पडते . लक्षात ठेवा तुम्ही नसताना तुमच्या कुटुंबीयांना आर्थिक मदत सहज मिळायला हवे त्यासाठी इकडे - तिकडे धावायला लागायला नको . खालील सूचनांकडे लक्ष द्या आणि तुमच्या कुटुंबीयांना सांगून ठेवा की अशा परिस्थितीत काय केले पाहिजे . ⦁ पॉलिसी घेताना दिलेले वयाचा पुरावा आणि वैद्यकीय इतिहास यासारखी कागदपत्रे अचूक आहेत याची खात्री करा . ⦁ प्रस्तावपत्रात सर्व माहिती अचूक भरा आणि पुढे गडबड नको म्हणून सर्व आवश्यक कागदपत्रे सांभाळून ठेवा . ⦁ एकदा पॉलिसीचे कागद मिळाल्यावर सर्व तपशील तपासून घ्या . सर्व अटी व नियम वाचून काढा . जर पॉलिसी तुम्ही क्लेम केल्याप्रमाणे नसली तर १५ - ३० दिवसांच्या फ्री - लुक कालावधीत परत पाठवून दिलेले सर्व पैसे परत मिळवू शकता . जर तुमचा वैयक्तिक तपशील चुकीचा असेल , तर विमा कंपनीला सूचना द्या आणि सुधारणा करून घ्या . ⦁ नंतरची कटकट कमी करण्यासाठी तुम्ही पॉलिसीचे प्रीमियम नियमित भरून तिला व्यवस्थित सुरू ठेवली पाहिजे . जर प्रीमियम भरण्यासाठी तुम्हाला एक महिन्यापेक्षा अधिक उशीर झाला , तर तुमची पॉलिसी रद्द ( लॅप्स ) होऊ शकते आणि त्यानंतर केलेला दावा अस्विकार केला जाऊ शकतो . ⦁ पॉलिसी घेतानाच तुम्हाला त्यावर एका व्यक्तीला नामनिर्देशित करावे लागते आणि तसे त्या व्यक्तीला सांगून ठेवायला हवे . जर नामनिर्देशन झालेले नसेल , तर दाव्याच्या वेळी कंपनी उत्तराधिकार प्रमाण - पत्राची मागणी करते ज्यात वेळ लागू शकतो . तुमच्या नामनिर्देशित व्यक्तींना पॉलिसीचा सर्व तपशील आणि गरजेच्या कागदपत्रांचा तपशील माहीत असायला हवा . आदिल शेट्टी सीईओ , बँकबझार"
entertainment,"सध्या जुन्या गाण्यांच्या रिमेकचा ट्रेण्ड आहे . त्या त्या काळात गाजलेली काही जुनी गाणी आताच्या चित्रपटांमध्ये रिमिक्स करून वापरली जातात . बऱ्याचदा या रिमेकमध्ये रॅप समाविष्ट केला जातो आणि बदललेल्या चालीमुळे अनेकांना ती मूळ गाण्यासोबत केलेली छेडछाड वाटते . अशा रिमेक गाण्यांबाबतची नाराजी गानसम्राज्ञी लता मंगेशकर यांनी सोशल मीडियावर व्यक्त केली . याविषयी लिहिलेल्या खुल्या पत्रात त्यांनी मूळ चालीची मोडतोड करून उथळ शब्दांचा वापर केलेली रिमिक्स गाणी ऐकताना त्रास होत असल्याची भावना व्यक्त केली आहे . गीतकार जावेद अख्तर यांच्यासोबत त्यांची रिमेक गाण्यांविषयी बातचित झाली आणि त्यानंतर लतादीदींनी हे खुलं पत्र लिहिलं . ‘हिंदी चलचित्र संगीताचा एक सुवर्ण काळ होता . त्या काळातील गाण्यांनी भारतीयांच्या हृदयात एक स्थान मिळवलंय . आजही कोट्यवधी रसिकांना ती गाणी आवडतात आणि भविष्यातही आवडतील . या सुवर्णकाळातील गाणी आता नव्या ढंगात रिमिक्सच्या माध्यमातून पुन्हा प्रेक्षकांसमोर आणली जात आहेत . तरुणवर्गात ही गाणी खूप लोकप्रिय होत असल्याचं म्हटलं जातं . खरंतर यात काहीच समस्या नाही . परंतु गाण्याची मोडतोड करून ते पुन्हा सादर करणं अगदी चुकीचं आहे . आजकाल असंच काहीसं होत आहे आणि मूळ संगीतकारऐवजी दुसऱ्यांचंच श्रेयनामावलीत नाव दिलं जातं जे अत्यंत अयोग्य आहे . गाण्याच्या मूळ चालीला बदलणं , शब्दांमध्ये मनासारखे बदल करणं आणि पुन्हा नव्या आणि उथळ शब्दांचा वापर करणं यांमुळे खरंच ती गाणी ऐकताना त्रास होतो , ’ असं त्यांनी पत्रात म्हटलंय . वाचा : ‘वीरे दी वेडिंग’मधला करिनाचा तो लेहंगा २५ वर्षांपूर्वीचा हिंदी चित्रपटांतील जुनी गाणी म्हणजे आपला सांस्कृतिक वारसा आहे आणि त्यासोबत छेडछाड करू नका अशी विनंती त्यांनी नवोदित कलाकारांना केली आहे . त्याचबरोबर फक्त लोकप्रियतेसाठी , प्रसिद्धीसाठी संगीताच्या खजिन्याचा दुरुपयोग करू नका असं आवाहन त्यांनी केलं आहे ."
sports,"विश्वकरंडक नेमबाजी स्पर्धेच्या इतिहासातील सर्वोत्तम कामगिरी भारतीय नेमबाजांनी केली . यापूर्वी भारताने २००९ च्या चार स्पर्धांत मिळून सात पदके जिंकली होती , हीच सर्वोत्तम कामगिरी होती . भारताने यंदाच्या पहिल्याच स्पर्धेत चार सुवर्णपदकांसह नऊ पदके जिंकण्याचा पराक्रम केला . पदकांमध्ये भारताने अमेरिका , चीनपेक्षा सरस कामगिरी केली . मेक्सिकोतील गुआलादाजारा येथे झालेल्या स्पर्धेत भारताने केवळ सर्वाधिक पदकेच नव्हे , तर सर्वाधिक सुवर्णपदकेही जिंकली . एकंदर १५ पैकी चार सुवर्णपदके भारताने पटकावली . तर अमेरिकेने तीन आणि चीनने दोन जिंकली . शाहजार रिझवी , मनू भाकर , अखिल शेरॉन , ओम प्रकाश मिथरवाल , अंजुम मौदगिल , मेहुली घोष या नवोदितांनी भारताची शान उंचावली , त्याचबरोबर जितू राय , रवी कुमारने प्रभावी कामगिरी केली , तर संजीव राजपूतचे पदक थोडक्यात हुकले . या स्पर्धेत ५० देशांतील ४०४ नेमबाजांचा सहभाग होता . एकंदर ५९४ प्रवेशिका स्पर्धेसाठी आल्या आणि त्यांच्यात १५ सुवर्णपदकांसाठी चुरस झाली आणि १५ देशांनी पदके जिंकली . भारत आणि चीन सोडल्यास आशियातील एकाही देशाने पदक जिंकले नाही . दरम्यान , स्पर्धेच्या सांगतादिनी भारतास स्कीटमध्ये पदक जिंकण्यात अपयश आले . पहिल्या दोन फेऱ्यानंतर स्मित सिंग सहावा होता , पण अखेर तो ११६ गुणांपर्यंतच जाऊ शकला आणि १५ वा आला . अंगद बाजवा ( ११५ ) १८ वा , तर शिराज शेख ( ११२ ) ३० वा आला ."
entertainment,"स्वच्छतेचा मुद्दा सध्या मोठ्या प्रमाणावर चर्चिला जात आहे . पंतप्रधान नरेंद्र मोदींच्या स्वच्छता अभियानात आता अभिनेत्री प्रियांका चोप्रासुद्धा सहभागी झालीये आणि वॉल आर्टच्या रुपात ती जनजागृती करताना आपल्याला दिसणार आहे . या अभियानाबद्दल अत्यंत उत्सुक असलेल्या प्रियांकाने इन्स्टाग्रामवर पोस्टसुद्धा शेअर केलाय . या पोस्टमध्ये तिने ‘बदल हा घरातूनच होतो आणि वॉल आर्टच्या रूपात मला साकारणार येणार याचा मला अभिमान आहे . सार्वजनिक ठिकाणी कलाकृती , ग्रॅफिटी , वॉल आर्टच्या रुपात केलेली जनजागृती लोकांना जास्त आवडते असं मला वाटतं . मुंबई स्वच्छ आणि सुंदर ठेवण्यात आपल्या सर्वांना सहकार आवश्यक आहे . ’ असं म्हटलंय . या वॉल आर्टमध्ये प्रियांका मेरी कोमच्या रूपात दिसणार आहे . ‘कचऱ्याला शहराबाहेर काढा’ असा संदेशसुद्धा या वॉल आर्टमध्ये असणार आहे . दरम्यान प्रियांकाकडे आणखी तीन बॉलिवूडचे प्रोजेक्ट्सदेखील आहेत . हॉलिवूडमधील ‘बेवॉच’मध्ये भूमिका साकारल्यानंतर प्रियांका लवकरच एका बॉलिवूड सिनेमाच्या शूटींगला सुरूवात करणार आहे . प्रसिद्ध दिग्दर्शक संजय लीला भन्साळी यांच्या सिनेमात ती भूमिका साकारणार असल्याचीही जोरदार चर्चा आहे . स्वच्छतेविषयी लोकांमध्ये जनजागृती करण्यासाठी वेगवेगळे उपाय केले जात आहेत . सलमान खान , अक्षय कुमार यांसारखे अनेक सेलिब्रिटी यासाठी पुढाकार घेत आहेत . अभिनेता अक्षय कुमारचा आगामी ‘टॉयलेट एक प्रेमकथा’ हा चित्रपट पंतप्रधान नरेंद्र मोदींच्या स्वच्छता अभियानावर आधारित आहे . लोकांनी उघड्यावर शौच न करता शौचालयाचा वापर करावा यासाठी अक्षय सोशल मीडियाच्या माध्यमातून जनजागृती करण्याचा प्रयत्न करत आहे ."
sports,"भारतातर्फे सर्वाधिक वेळा त्रिशतक ठोकण्याचा विक्रम करणा - या विरेंद्र सेहवागने करुण नायरला खास त्याच्या शैलीत शुभेच्छा दिल्या आहेत . ‘करुण नायरमुळे गेली १२ वर्ष ८ महिन्यांचा एकांतवास संपुष्टात आला . त्रिशतकवीरांच्या गटात तुझे स्वागत आहे’ असे ट्विट करत सेहवागने करुण नायरचे अभिनंदन केले आहे . इंग्लंडविरुद्धच्या पाचव्या कसोटीत पहिल्या डावात पाचव्या क्रमांकावर फलंदाजीला आलेल्या करुण नायरने नाबाद ३०३ धावा ठोकल्या आहेत . नायरने ३२ चौकार आणि ४ खणखणीत षटकारांच्या जोरावर केवळ ३८३ चेंडूत ३०३ धावा केल्या . कर्नाटकच्या या युवा खेळाडूने इंग्लंडच्या गोलंदाजांच्या चिंधड्या उडवत कसोटी कारकिर्दीतील आपले पहिलेवहिले त्रिशतक झळकावले आणि सर्वांचे लक्ष वेधून घेतले . भारतातर्फे त्रिशतक ठोकणा - यांच्या यादीत आता सेहगावनंतर करुण नायरचा नंबर लागला आहे . सेहवागने यापूर्वी दोन वेळा त्रिशतक ठोकले आहे . सेहवागने २००४ मध्ये पाकिस्तानविरुद्ध मुलतानमध्ये ३०९ धावा आणि २००८ मध्ये चेन्नईत दक्षिण आफ्रिकेविरुद्ध ३१९ धावा केल्या होत्या . सेहगावनंतर करुण नायरनेही चेन्नईमध्येच त्रिशतक ठोकले आहे . या युवा खेळाडूचे सेहगावने ट्विटरवर त्याच्या शैलीत कौतुक केले आहे . ‘त्रिशतकवीरांच्या गटात तुझे स्वागत आहे करुण . गेली १२ वर्ष ८ महिने मी या गटात एकांतवास अनुभवत होतो . तुला भावी कारकिर्दीसाठी शुभेच्छा . तुझी खेळी बघून मजा आली’ असे सेहवागने म्हटले आहे . कॉमेंट्री असो की , ट्विटर…आपल्या बोलंदाजीनं सेहवाग नेहमीच धम्माल उडवून देतो . शाब्दिक कोट्या , कोपरखळ्यांनी तो नेहमीच चर्चेत असतो . करुणला शुभेच्छा देतानाही विरुची बोलंदाजी दिसून आली . त्रिशतकवीर करुण नायरवर देशभरातून शुभेच्छांचा वर्षाव होत आहे . पंतप्रधान नरेंद्र मोदींनीही करुण नायरचे कौतुक केले आहे . ऐतिहासिक त्रिशतकासाठी करुणला शुभेच्छा . तुझ्या अविस्मरणीय खेळीचा आम्हाला अभिमान आहे असे मोदींनी म्हटले आहे . तर बीसीसीआयचे अध्यक्ष अनुराग ठाकूर यांनीही करुण नायरचे कौतुक केले आहे ."
lifestyle,"मुलं भाज्या , पालेभाज्या खात नाहीत अशी तक्रार तमाम आईवर्गाकडून हमखास केली जाते . खरंतर अगदी लहान वयापासून भाज्या खायची सवय लावायला हवी . घरातील सर्वांनी सर्व प्रकारच्या भाज्या आवडीने खाव्यात , मुलं मोठ्यांचं अनुकरण करतच शिकतात . भाज्यांविषयी सकारात्मक , चांगली चर्चा केली तर मुलंही भाज्या खाऊन बघतील आणि हळुहळु आवड तयार होईल . मात्र इतके सगळे करुनही मूल भाजी खात नसेल तर या काही गोष्टी आवर्जून करायला हव्यात… १ . घरातील कोणालाच भाजी आवडत नाही म्हणून त्याऐवजी गूळ तूप , साखरांबा , मुरांबा किंवा लोणचं , चटणी बरोबर पोळी खायची सवय असू नये . २ . काही भाज्या मुलांना का आवडत नाहीत या विषयी मुलांशी बोला . भाजी बनवण्याची पध्दत , वापरलेले मसाले , भाजीत घातलेले इतर घटक कशात बदल हवाय विचारून घ्या . ३ . भाजी कधी परतून / कधी वाफवून / कधी उकडून / कधी भाजून / कधी उकळवून करून बघा . मसाल्यांमध्ये विविधता - गोडा मसाला / कांदा लसूण मसाला / पंजाबी मसाला / पावभाजी मसाला / किचन किंग मसाला / गरम मसाला किंवा इतर मसाले वापरून बघा . ४ . Continental मिक्स हर्ब्स / ओरिगानो / रोजमेरी / चायनीज शेजवान सॉस / सोया सॉस / चिली सॉस किंवा इतर सॉस वापरून बघा . ५ . सर्व प्रयत्न करूनही काही भाज्या मुलं खात नाहीत तेव्हा त्या वेगळ्या स्वरुपात जातील असं बघा . भाज्या घालून कटलेट / सामोसा / ब्रेड रोल / सॅंडविच / काठी रोल / फ्रँकी / इडली / वडे / भजी / आळू किंवा कोथिंबीर किंवा मेथी वडी / पराठा / थेपला / थालीपीठ / धपाटे / भेळ करू शकता . ६ . सूप / पुलाव / बिर्याणी / सलाड / रायता / खिचडी मधूनही भाज्या जाऊ शकतात . ७ . एखाद - दोन भाज्या अगदीच आवडत नसतील तर मात्र आग्रह करू नका . Recipe – Hot and sour cabbage साहित्य - कोबी - पाव किलो , गाजर - २ छोटी , फरसबी - ७ - ८ , कांदा - २ छोटे , भोपळी मिरची - १ मोठी , कांद्याची पात - ३ - ४ , हिरवी मिरची - २ - ३ , पुदिना - १५ पाने , व्हिनेगर - दीड चमचा , सोया सॉस - दीड चमचा , टोमाटो सॉस - दीड चमचा , मिरपूड - दीड चमचा , साखर - दीड चमचा , तेल - २ चमचे , मीठ चवीनुसार . कृती - कोबी लांब चिरून घ्यावा . गाजर , फरसबी , भोपळी मिरची , हिरवी मिरची सर्व पातळ लांब चिरून घ्यावं . कांद्याची पात चिरावी . सॉस साठी - कॉनफ्लोअरची पेस्ट तयार करून घ्यावी . पॅनमध्ये टोमाटो सॉस , सोया सॉस , व्हिनेगर , हिरवी मिरची , चिरलेला पुदिना , मिरपूड , साखर , मीठ घालून ढवळावे . कॉनफ्लोअर पेस्ट आणि थोडे पाणी घालून सॉस २ मिनिटे शिजवून घ्यावं . गॅसवरल दुसऱ्या पॅनमध्ये तेल तापवून , चिरलेल्या सर्व भाज्या मोठ्या गॅसवर भरभर हलवून , अर्ध्या कच्च्या शिजवून घ्याव्यात . तयार सॉस भाजीत घालून २ मिनिटे एकत्र शिजवावं . हॉट एन सार कॅबेज तयार . वेगळ्या प्रकारची कोबीची भाजी मुलं आवडीने खातील . सुकेशा सातवळेकर , आहारतज्ज्ञ"
lifestyle,"पारंपरिक आयुर्वेदिक शिक्षणाची गुणवत्ता टिकावी यासाठी सरकार आयुर्वेदिक डॉक्टरांचा राष्ट्रीय आयुष आयोग तयार करण्याच्या विचारात आहे . यामागे आयुष व्यावसायिक डॉक्टरांचे शिक्षण व नोंदणी याची दखल घेण्यात येणार आहे . आयुष खात्यातील सल्लागार ( आयुर्वेद ) डॉ . मनोज नेसरी यांनी आम्हाला याबाबतचा प्रस्ताव मिळाल्याचे सांगितले . शेवटचा निर्णय वरिष्ठ पातळीवर घेतला जाईल , असेही त्यांनी नमूद केले . सध्या याबाबत ‘व्हाइट पेपर’ तयार करण्यात येत असून श्रीपाद येस्सो नाईक यांच्याकडून संमती मिळाल्यावर ते निती आयोगाकडे पाठविले जातील . प्रस्ताव अद्यापिही प्राथमिक पातळीवर असला तरी राष्ट्रीय आयुष आयोग हा स्वतंत्र असावा की राष्ट्रीय वैद्यकीय आयोगासोबत राष्ट्रीय वैद्यकीय परिषदेच्या ऐवजी संलग्न असावा , याबाबत चर्चा सुरू आहे . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
sports,"पहिल्या डावातील आघाडीमुळे छत्तीसगडला तीन गुण ; स्वप्निल , अनुपमची प्रभावी गोलंदाजी रणजी करंडक क्रिकेट स्पर्धा फिरकीपटू स्वप्निल गुगळेने दुसऱ्या डावात केलेली प्रभावी गोलंदाजी व त्याला इतर गोलंदाजांकडून मिळालेल्या योग्य साथीच्या बळावर महाराष्ट्राने रणजी करंडक क्रिकेट स्पर्धेत ‘अ’ गटातील साखळी सामन्यात छत्तीसगडची दुसऱ्या डावात ६ बाद ९१ धावा अशी बिकट अवस्था केली . मात्र चौथ्या व अखेरच्या दिवसाचा खेळ संपल्याने सामना अनिर्णित राहिला . पहिल्या डावात शानदार १३५ धावांची खेळी करणाऱ्या छत्तीसगडच्या अजय मंडलला सामनावीर पुरस्काराने गौरवण्यात आले . ३ बाद १७२ धावांवरून पुढे खेळताना महाराष्ट्राने मंगळवारी दमदार फलंदाजी करत ९ बाद ३९७ धावांवर डाव घोषित केला . महाराष्ट्रासाठी केदार जाधवने १०३ , तर अंकित बावणे व मंदार भंडारी यांनी अनुक्रमे ५७ व ५४ धावांचे योगदान दिले . त्यामुळे छत्तीगसडसमोर विजयासाठी अखेरच्या ३५ षटकांत १७५ धावांचे आव्हान उभे ठाकले . मात्र दुसऱ्या डावात वेगवान गोलंदाज समद फल्लाह व स्वप्निलच्या फिरकीपुढे छत्तीसगडच्या फलंदाजांची तारांबळ उडाली . अवघ्या ३४ धावांत तीन फलंदाज गमावल्यावर अवनीश ढलिवाल ( ४१ ) व अमनदीप खरे ( १४ ) यांनी चौथ्या गडय़ासाठी बहुमूल्य ३२ धावा जोडून छत्तीसगडला दिलासा दिला ; परंतु स्वप्निलने दोन षटकांच्या अंतरात अमनदीप व आशुतोष सिंग ( ० ) यांना माघारी धाडत सामन्यात चुरस निर्माण केली . अवनीशलाही स्वप्निलनेच त्रिफळाचीत करत छत्तीसगडला ६ बाद ६८ असे संकटात टाकले , मात्र मनोज सिंग ( नाबाद ७ ) व अजय ( नाबाद १८ ) यांनी उर्वरित षटके खेळून काढल्याने पंचांनी सामना अनिर्णित घोषित करून छत्तीसगडला पहिल्या डावातील २२३ धावांच्या आघाडीमुळे तीन गुण बहाल केले . संक्षिप्त धावफलक महाराष्ट्र ( पहिला डाव ) : ६८ . ३ षटकांत सर्वबाद २३९ छत्तीसगड ( पहिला डाव ) : १४० . ५ षटकांत सर्वबाद ४६२ महाराष्ट्र ( दुसरा डाव ) : ९९ . ५ षटकांत ९ बाद ३९७ ( डाव घोषित ) छत्तीसगड ( दुसरा डाव ) : ३३ . १ षटकांत ६ बाद ९१ ( अवनीश ढलिवाल ४१ ; स्वप्निल गुगळे ३ / ९ , समद फल्लाह २ / २६ ) . सामनावीर : अजय मंडल निकाल : सामना अनिर्णित गुण : ( छत्तीसगड – ३ , महाराष्ट्र – १ )"
sports,ग्रँड स्लॅम विश्वातल्या सगळ्यात कठीण अशा फ्रेंच खुल्या टेनिस स्पर्धेच्या पुरुष गटाच्या अंतिम फेरीत नोव्हाक जोकोव्हिच आणि अँडी मरे समोरासमोर असणार आहेत . जागतिक क्रमवारीत अव्वल आणि अव्वल मानांकित जोकोव्हिच कारकीर्दीत ग्रँड स्लॅम जेतेपदांचे वर्तुळ पूर्ण करण्यासाठी आतुर आहे . त्याच्या नावावर ११ ग्रँड स्लॅम जेतेपदे आहेत . मात्र फ्रेंच खुल्या स्पर्धेच्या लाल मातीवर जेतेपदाने त्याला हुलकावणी दिली आहे . १७ ग्रँड स्लॅम जेतेपदे नावावर असलेला रॉजर फेडरर आणि ‘लाल मातीचा बादशाह’ राफेल नदाल यांनी दुखापतींच्या कारणास्तव माघार घेतल्याने जोकोव्हिचचा मार्ग सुकर झाला आहे . फ्रेंच खुल्या टेनिस स्पर्धेत जोकोव्हिचने तीन वेळा अंतिम फेरी गाठली आहे . मात्र जेतेपदापासून त्याला वंचित राहावे लागले आहे . कनिष्ठ स्पर्धापासून जोकोव्हिचचा समकालीन अँडी मरे तिसऱ्या ग्रँड स्लॅम जेतेपदाच्या प्रतीक्षेत आहे . याआधी त्याने विम्बल्डन आणि अमेरिकन खुल्या स्पर्धेच्या जेतेपदावर कब्जा केला आहे . मात्र फ्रेंच खुल्या टेनिस स्पर्धेत मरेलाही जेतेपदापासून दूर राहावे लागले आहे . जोकोव्हिचविरुद्धच्या ३३ लढतींमध्ये मरेला केवळ १० लढतीत विजय मिळवता आला आहे . क्ले कोर्टवरही जोकोव्हिच ४ - १ आघाडीवर आहे .
sports,"बोलिव्हियाची २ - ० अशी मात ; ब्राझीलचा पॅराग्वेवर शानदार विजय लिओनेल मेस्सीच्या अनुपस्थितीचा विश्वचषक पात्रता फुटबॉल स्पध्रेत अर्जेटिनाला फटका बसला . बोलिव्हियाने २ - ० अशा फरकाने त्यांना आरामात पराभूत करण्याची किमया साधली आहे . याचप्रमाणे फुटबॉल म्हणजे श्वासच मानणाऱ्या ब्राझीलने पॅराग्वे संघावर ३ - ० अशी मात करीत आपले विश्वचषकातील स्थान निश्चित करण्याच्या दिशेने आश्वासक पाऊल ठेवले आहे . पॅराग्वेविरुद्धच्या सामन्यात फिलीप कुटिन्होने ३४व्या मिनिटाला ब्राझीलचा पहिला गोल नोंदवला . नेयमारला ५३व्या मिनिटाला पेनल्टी किकद्वारे गोल करण्याची संधी लाभली होती , मात्र त्याने मारलेला फटका पॅराग्वेचा गोलरक्षक अँन्थोनी सिल्व्हाने रोखला . अखेर सामन्याच्या ६४व्या मिनिटाला नेयमारने संघाचा दुसरा गोल नोंदवला . याचप्रमाणे ८५व्या मिनिटाला मार्सिलोने तिसरा गोल करीत ब्राझीलच्या मुख्य फेरीच्या आशा उंचावल्या . पात्रता फेरीत ब्राझीलचा हा सलग आठवा विजय आहे . त्यांनी साखळी गटात ३३ गुणांसह आघाडी राखली आहे . या गटात अद्याप चार सामने बाकी आहेत . मेस्सी नसला की अर्जेटिनाचा संघ कमकुवत होतो , याचा प्रत्यय बोलिव्हियाविरुद्धच्या सामन्यात पाहावयास मिळाला . चिलीविरुद्धच्या सामन्यात सहायक पंचांना अपशब्द उच्चारल्याबद्दल मेस्सीवर चार सामन्यांची बंदी घालण्यात आली आहे . विश्वचषकाच्या मुख्य फेरीत पात्र होण्यासाठी महत्त्वाचे सामने चालू असतानाच अर्जेटिनाला मेस्सीची उणीव तीव्रतेने भासणार आहे . त्याचा पुरेपूर फायदा बोलिव्हियाला मिळाला . तीन गुण मिळवण्याच्या प्रतीक्षेत असलेल्या बोलिव्हियाने प्रारंभापासूनच आक्रमक पवित्रा घेतला . सामन्याच्या ३१व्या मिनिटाला त्यांच्या ज्युआन कालरेस आर्सेने पाब्लो एस्कोबारच्या पासवर सुरेख गोल केला . उत्तरार्धाच्या सुरुवातीला ५३व्या मिनिटाला मार्सेलो मार्टिन्सने आणखी एक गोल करीत बोलिव्हियाला २ - ० अशी आघाडी मिळवून दिली . अन्य लढतीत चिलीने व्हेनेझुएलावर ३ - १ अशी मात करीत साखळी गटात चौथ्या क्रमांकावर झेप घेतली आहे . अॅलेक्सी सँचेझने चिली संघाचा पहिला गोल नोंदवला . त्यानंतर एस्तेबान पॅरीदीसने दोन गोल करीत चिलीची बाजू बळकट केली . व्हेनेझुएलाचा एकमेव गोल सालोमन रोन्दोनने केला . कोलंबियाने इक्वेडोरचा २ - ० असा पराभव करीत आव्हान राखले . त्यांच्याकडून जेम्स रॉड्रिग्जने पहिला गोल केला . त्याचा सहकारी जुआन क्वाद्रोदो याने रॉड्रिग्जच्या पासवर संघाचा दुसरा गोल नोंदवला ."
lifestyle,"सर्वसामान्य ग्राहकांच्या खिशाला परवडेल असा स्मार्टफोन रिलायन्स जिओने नुकताच सादर केला . त्याआधी कंपनीने ग्राहकांना मोफत इंटरनेट सुविधा दिली होती . जिओच्या या धमाकेदार ऑफर्सनंतर आयफोननेही आयफोन ८ आणि आयफोन ८ प्लस हे फोन बाजारात आणला आहे . आता या दोन्ही नामवंत कंपन्यांनी एकत्र यायचा निर्णय घेतला असून भारतीय ग्राहकांसाठी ही अतिशय आनंदाची बातमी आहे . जिओच्या स्टोअर्समध्ये आयफोन उपलब्ध होणार आहे . जिओने आयफोन ८ आणि आयफोन ८ प्लससाठी करार करत या फोनसाठी आपली सर्व्हीस देण्याचे ठरवले आहे . आयफोनचे दोन्ही फोन ४ जी नेटवर्कवर आधारित आहेत . आयफोन्सच्या अद्ययावत मॉडेल्सपैकीच असणाऱ्या या फोनमध्ये ग्राहकांना जिओचे कार्ड आणि त्याबरोबरच विविध सर्व्हीस वापरता येणार आहेत . आयफोन ८ मध्ये पोस्टपेड ग्राहकांसाठी महिन्याला ७९९ रुपयांत ९० जीबी इंटरनेट डेटासोबत मोफत व्हॉइस कॉल्स आणि जिओच्या प्रिमिअम अॅप्लिकेशन्सचा समावेश आहे . प्रिपेड ग्राहकांसाठी ही सेवा ७९९ रुपयांत २८ दिवसांसाठी मिळणार आहे . अशाप्रकारे जिओसोबत करार केल्याने ९०० शहरांमध्ये २००० रिलायन्स स्टोअरमध्ये आयफोन विकत घेता येणार आहे . त्यामुळे येत्या काळात नेटवर्कचा वेग वाढण्यास मदत होणार आहे . ग्राहकांना या ऑफर्स रिलायन्स डिजिटल आणि जिओ स्टोअर्सशिवाय अॅमेझॉन , माय जिओअॅप , जिओ डॉट कॉम या वेबसाईटसवरही मिळू शकतील ."
sports,"स्वित्झर्लंडच्या ग्लास्गो शहरात सुरु असलेल्या जागतिक बॅडमिंटन अजिंक्यपद स्पर्धेत भारताच्या पी . व्ही . सिंधूला रौप्य पदकावर समाधान मानावं लागलं आहे . अंतिम जपानच्या नोझुमी ओकुहाराने सिंधूचा २१ - १९ , २० - २२ , २२ - २० असा पराभव केला . नोझुमी ओकुहारा आणि सिंधू यांच्यातला सामना हा अटीतटीचा होणार हा अंदाज सर्वांनाच होता . अपेक्षेप्रमाणे सामन्यालाही तशीच सुरुवात झाली , पहिल्या काही मिनीटांमध्ये सिंधू आणि ओकुहारा या ५ - ५ अशा बरोबरीत खेळत होत्या . मात्र यानंतर सिंधूने आपल्या खेळात बदल करत आक्रमक स्मॅश फटक्यांचा वापर केला . सिंधूच्या या आक्रमक खेळापुढे नोझुमी ओकुहारा काहीशी बॅकफूटला गेलेली पहायला मिळाली . पहिल्या सेटच्या मध्यांतरापर्यंत सिंधूकडे ११ - ५ अशी आघाडी होती . त्यामुळे सिंधू पहिला सेट सहज जिंकेल असा सर्व चाहत्यांना विश्वास होता . मात्र यानंतर नोझुमी ओकुहाराने सामन्यात पुनरागमन करायला सुरुवात केली . महत्वाच्या क्षणी सिंधूची सर्विस ब्रेक करत ओकुहाराने सिंधूला मागे टाकलं . यात सिंधूकडून झालेल्या काही क्षुल्लक चुकांचीही भर पडली . ६ गुणांनी आघाडीवर असलेली सिंधू सामन्यात अचानक पिछाडीवर पडली , यानंतर सिंधूने सामन्यात परतण्याचा प्रयत्न केला , मात्र ओकुहाराने वेळेतच पहिला सेट २१ - १९ असा खिशात घातला . दुसऱ्या सेटमध्ये मात्र पी . व्ही . सिंधूने दणक्यात पुनरागमन केलं . सुरुवातीच्या काही मिनीटांमध्ये सिंधूने आपल्याकडे नाममात्र गुणांची आघाडी ठेवली होती . मात्र त्यानंतर सिंधूने ओकुहाराला बॅकफूटवर ढकलण्यास सुरुवात केली . दुसऱ्या सेटच्या मध्यांतराला सिंधूने सेटवर आपली पकड मजबूत ठेवली होती . मात्र मध्यांतरानंतर ओकुहाराने पुन्हा एकदा सिंधूला कडवी टक्कर देत सामन्यात पुनरागमन केलं . दुसरा सेट मध्ये दोघींचा अटीतटीचा सामना रंगलेला पहायला मिळाला . शेवटच्या क्षणापर्यंत २० - २० ही स्कोअरबोर्डवरची कोंडी फुटत नव्हती . यादरम्यान दोन्ही खेळाडूंमध्ये काही चांगल्या रॅली उपस्थित प्रेक्षकांना पहायला मिळाल्या . मात्र त्यानंतर सिंधूने आपला अनुभव पणाला लावत दुसरा सेट २२ - २० असा खिशात घातला . तिसऱ्या सेटमध्ये दोन्ही खेळाडूंनी आपल्या क्षमतेप्रमाणे खेळ करत सामना रंगतदार अवस्थेत आणून ठेवला . दोन्ही खेळाडू एकमेकांनी तिसऱ्या सेटमध्ये मोठी आघाडी घेऊ देत नव्हत्या . मात्र तिसऱ्या सेटच्या मध्यांतरापर्यंत सिंधूने आपल्या चातुर्याचा वापर करत ओकुहाराचं लक्ष विचलीत करुन ११ - ९ अशी आघाडी घेतली . मात्र मध्यांतरानंतर ओकुहाराने तितक्याच जोरात पुनरागमन करत सामन्यात बरोबरी साधली . यानंतर सिंधू आणि ओकुहारा यांच्यातला सामना हा इतका अटीतटीता होत होता की नेमकं या सामन्यात कोण बाजी मारेल हे समजत नव्हतं . मात्र जपानच्या नोझुमीने आपला संपूर्ण जोर लावत सामन्यात शेवटच्या क्षणात आघाडी घेत तिसरा सेट आणि जागतिक अजिंक्यपद स्पर्धा आपल्या नावे केली . अंतिम फेरीत सुवर्णपदक मिळवण्याचं सिंधूचं स्वप्न पुन्हा एकदा अपुर्णचं राहीलं आहे . याआधी रिओ ऑलिम्पिक स्पर्धेच्या अंतिम सामन्यातही सिंधूला स्पेनच्या कॅरोलिना मरिनकडून अशाच पद्धतीने पराभव स्विकाराला लागला होता ."
lifestyle,"आपल्या चेहऱ्य़ाची त्वचा सुंदर आणि नितळ असावा असे प्रत्येक स्त्रीला वाटते . ही त्वचा नितळ असावी यासाठी महिला अनेक उपाय करतात . कधी बाजारात मिळणारी महागडी उत्पादने वापरणे तर कधी पार्लरमध्ये जाऊन चेहऱ्याचे सौंदर्य खुलविण्याचे उपाय केले जातात . बाजारातील उत्पादने चेहऱ्यासाठी घातक ठरु शकतात . त्यामुळे त्वचेच्या समस्या उद्भवण्याचीही शक्यता असते . मात्र , घरच्या घरी काही सोपे उपाय केल्यास चेहऱ्याची त्वचा उजळण्यास मदत होते . नैसर्गिक घटक आरोग्यासाठी केव्हाही जास्त चांगले . पाहुयात अशाच नैसर्गिक गोष्टींचा वापर करुन स्क्रब कसे करावेत . बनाना स्क्रब चेहऱ्याच्या त्वचेवर अतिशय उपयुक्त असे हे स्क्रब आहे . दोन केळी कुसकरुन घ्या . त्यामध्ये पीठी साखर घाला . यामध्ये एक चमचा मध घाला . त्यामुळे या स्क्रबमध्ये आर्द्रता येईल . हे सगळे मिश्रण एकत्र करुन ते चेहऱ्यावर योग्य पद्धतीने लावावे . पाच मिनिटांनी हे मिश्रण गार पाण्याने धुवून टाकावे . यामुळे चेहरा नितळ होण्यास मदत होते . दही आणि पपईचे स्क्रब दही , पपईचा गर आणि मध चांगल्या पद्धतीने एकत्र करा . एकत्र केलेले हे स्क्रब चेहऱ्याला चांगल्या पद्धतीने लावा . जवळपास सात मिनिटे हे स्क्रब चेहऱ्यावर ठेऊन त्यानंतर ते गार पाण्याने धुवा . यामुळे त्वचा तजेलदार होण्यास मदत होते . मध आणि संत्र्याचे स्क्रब मध आणि संत्री या दोन्ही गोष्टी चेहऱ्यासाठी अतिशय चांगल्या असतात . दोन चमचे संत्र्याची पावडर आणि ओटस मधामध्ये योग्य पद्धतीने एकत्र करा . याची जाड पेस्ट होईपर्यंत ते नीट एकत्र करा . नंतर हे मिश्रण चेहऱ्यावर लावा . पाच ते सात मिनिटांनी गार पाण्याने चेहरा धुवा . ओटस आणि टोमॅटो स्क्रब या स्क्रबरसाठी ओटस , पीठीसाखर आणि टोमॅटो या पदार्थांची आवश्यकता असते . हे पदार्थ एकत्र करुन त्यांची बारीक पेस्ट तयार करा . ही पेस्ट चेहऱ्याला नीट लावा आणि ३ ते ४ मिनिटांनी चेहरा स्वच्छ धुवा ."
sports,"स्थळ – कोल्हापूरच्या छत्रपतींच्या राजवाड्यातील पोलो मैदान वेळ – साधारण दुपारी १२ . ३० एका बाजूला विस्तीर्ण पसरलेलं माळरान आणि त्याच्या दुसऱ्या बाजूला छत्रपतींच्या पराक्रमाची साक्ष देणारा राजवाडा . कोल्हापुरातील कसबा बावडा परिसरात संग्रहालयात अनेक लोकं छत्रपतीकालीन इतिहास पुन्हा अनुभवण्यासाठी येत असतात आणि त्याचवेळा बाजूच्या पोलो मैदानावर मुलं - मुली आपल्या फुटबॉलच्या सामन्यांसाठी सराव करत असतात . हे चित्र तुम्हाला साधारण युरोपातल्या कोणत्याही देशांमध्ये दिसेल . कारण बाहेरील देशांना फुटबॉलची परंपरा आहे . पण कोल्हापूरमध्ये राहणाऱ्या लोकांसाठी हे चित्र आता नेहमीचं झालेलं आहे . कारण कोणत्याही सरकारी मदतीशिवाय छत्रपती शाहू आणि राजाराम महाराज यांच्या काळापासून कोल्हापूर आपली फुटबॉलची परंपरा आजपर्यंत अविरतपणे जपत आलंय . आगामी महिन्यात फिफाचा १७ वर्षांखालील मुलांचा विश्वचषक भारतात भरवला जाणार आहे . यासाठी केंद्र सरकार सध्या वातावरण निर्मिती करण्याचा पुरेपूर प्रयत्न करतंय . काही दिवसांपूर्वी या स्पर्धेसाठी भारतीय संघाची निवड करण्यात आली . या संघाची प्रांतवार फोड करायला गेलं तर ईशान्येकडील राज्यांचा या संघावर दबदबा पाहायला मिळतो . यानंतर दोन अनिवासी भारतीयांनाही या संघात जागा मिळाली आहे . आणि सर्वात शेवटी महाराष्ट्राच्या एका खेळाडूला या संघात जागा मिळाली आहे , तो म्हणजे कोल्हापूर शहरातला अनिकेत जाधव . २१ जणांच्या संघात महाराष्ट्राच्या अवघ्या एका खेळाडूला जागा मिळते , याबाबत कदातीच क्रीडाप्रेमींना फारस वावगं वाटणार नाही . कारण पश्चिम बंगाल आणि ईशान्येकडील राज्यांप्रमाणे महाराष्ट्रालाही एकेकाळ फुटबॉलची समृद्ध परंपरा लाभली आहे , याचा लोकांना विसरच पडला आहे . महाराष्ट्रात फुटबॉल फॉलो करणाऱ्या शहरांमध्ये मुंबई , पुणे यांच्यानंतर कोल्हापूरचा क्रमांक लागतो . फुटबॉल म्हटलं की आजही तरुण खेळाडूंच्या समोर रुनी , मेस्सी , रोनाल्डो यांच्यासारखे सुपरस्टार येतात . खेळाची आवड असणाऱ्या ग्रुपवर मँचेस्टर युनायटेड , मँचेस्टर सिटी , लिव्हरपूल , आर्सनल यांच्यासारख्या इंग्लिश फुटबॉल क्लबच्या कामगिरीवर चर्चा घडली जाते . मात्र यापैकी फार कमी तरुणांना बारा ईमाम , शिवाजी तरुण मंडळ , सरदार तालिम फुटबॉल क्लब , शिवाजी तरुण मंडळ , प्रॅक्टीस क्लब कोल्हापूर अशा क्लबची नाव माहिती असतील . नीट विचार केला तर यात तरुणांना दोष देऊन भागणार नाही . कारण कोणताही खेळ किंवा कोणत्याही गोष्टीचा विचार केला की परदेशात डोकावून बघण्याची वाईट सवय भारतीय क्रीडा संस्कृतीत लावली जाते . स्थानिक पातळीवर क्रीडा क्षेत्रात निर्माण होणारं नेतृत्व पुढे आणण्यास , त्याच्या व्यक्तिमत्वाला वेगळा आयाम देण्यास सरकारी यंत्रणा या नेहमी कमी पडत आल्या आहेत . एखादी स्पर्धा आली की घरच्या मुलीचं लग्न असल्याप्रमाणे त्याला सोहळ्याचं रुप द्यायचं , मान्यवरांच्या हस्ते फोटोसेशन करुन आपली हौस भागवून घ्यायची ; इतक्याच गोष्टींमध्ये राज्याचा किंबहुना देशाचा क्रीडा विभाग गुंतलेला पाहायला मिळतो . स्थानिक आणि राष्ट्रीय पातळीवर कोल्हापूरने आतापर्यंत तब्बल ८० हून अधिक फुटबॉलपटू घडवलेले आहेत . मात्र सरकारची मेहेरनजर यांच्यावर पडली नसल्याने हे रांगड टँलेट आतापर्यंत कधीही लोकांच्या नजरेस पडलं नाही . आज अशा काही खेळाडूंची आपण ओळख करुन घेणार आहोत , ज्यांना रोनाल्डो , मेस्सी , रुनी सारख्या खेळाडूंएवढी प्रसिद्धी नक्कीच लाभली नाही , मात्र फुटबॉलच्या मैदानात त्यांनी केलेली कामगिरी ही नक्कीच कोणत्याही युरोपियन देशातील खेळाडूंना लाजवणारी होती . व्हॉली किकचा ‘राजा’ पायलट बलराज साळुंखे – बलराज साळुंखेंचा जन्म १९२० साली कोल्हापूरात झाला . लहानपणापासून घरची आर्थिक परिस्थिती ही उत्तम असल्याने बलराज यांना कशाचीही ददात नव्हती . मात्र समाजसेवेची आवड बलराज यांना भारतीय वायुदलात घेऊन आली . बलराज यांनी दुसऱ्या महायुद्धातही आपला सहभाग नोंदवला होता . काही वर्षांपूर्वी त्यांचं निधन झालं बलराज हे कोल्हापूरच्या शिवाजी तरुण मंडळाकडून हाफबॅक पोझिशनवर खेळायचे . जाणकारांच्या सांगण्यानुसार लष्करात काम केलेल्या बलराज यांच्या खेळात कधीही धसमुसळेपणा दिसला नाही . बलराज यांची व्हॉली किक पाहण्यासाठी जुन्या काळापासून लोकं मैदानात गर्दी करायची . रनिंग , बॉडी आणि बॉल टॅकलिंग यांच्यासारखे गुण बलराज यांच्या नसानसांमध्ये भिनलेले होते . बलराज यांनी हाफबॅक एरियातून मारलेला बॉल हा प्रतिपक्षाच्या गोलपोस्टपर्यंत जाऊन पोहचत असे . अनेक स्थानिक पातळीवरील सामन्यांमध्ये बलराज यांनी आपल्या खेळाची चमक दाखवली होती . प्रॅक्टिस क्लबचा बुरुजबंद फुलबॅक शंकरराव कदम – कोल्हापुरात खेळाडूंचीही ओळखही तितक्याच रांगड्या पद्धतीने करुन दिली जाते . असाच रांगडा खेळ करणारे प्रॅक्टिस क्लबचे शंकरराव कदम आजही आपल्या जुन्या आठवणींमध्ये सहज हरवून जातात . आजही वयाच्या ८७ व्या वर्षात पदार्पण केलेलं असताना शंकरावांची प्रकृती तशीच धडधाकट आहे . याचं श्रेय आपल्या उमद्या वयात फुटबॉलच्या मैदानावर केलेल्या खेळाला ते देतात . आपल्या तरुण वयात राजाराम कॉलेज आणि प्रॅक्टिस क्लब यांच्याकडून खेळताना फुलबॅक पोजिशनवर खेळताना शंकररावांचे खेळ विशेष बहरायचा . जबरदस्त हेडींगचं कौशल्य , बॉलचा ताबा आपल्यापाशी जास्त वेळ न ठेवता सतत रोटेट करत राहणं , यासारख्या कौशल्यांमुळे शंकराव कदमांची ओळख जुन्या काळात एक पट्टीचा फुटबॉलपटू म्हणून होती . ‘शेर - ए - बाराईमाम’ वसंतराव पाटील – बाराईमाम या क्लबला कोल्हापूरच्या फुटबॉल कल्चरमध्ये विशेष म्हत्व आहे . सर्व महत्वाच्या खेळाडूंनी या क्लबचं प्रतिनिधीत्व केलं आहे . वसंतराव पाटील यांचा जन्म बेळगावच्या ब्याकूड गावचा . मात्र छत्रपती शाहुराजे आणि राजाराम महाराज शिकारीसाठी बेळगाव परिसरात जात असताना पाटील घराण्याच्या कार्य कर्तृत्वावर खूश होऊन त्यांनी पाटील यांना ६० एकर जमीन ईनाम दिली होती . लहानपणापासूनच खेळाची आवड असलेले वसंतराव मग फुटबॉलकडे वळले . वसंतरावांचं कौशल्य म्हणजे ते फुटबॉल सामन्यात कोणत्याही जागेवरुन खेळण्यास तयार असायचे . आपला खेळ त्यांनी एका साच्यात कधीही बांधला नाही . पण लेफ्ट इन आणि राईट इनच्या जागेवरुन खेळताना त्यांचा खेळ विशेष बहरायचा असं जाणकार सांगतात . प्रतिस्पर्धी खेळाडूला फसवून बॉल पास करण्याचं उत्तम तंत्र वसंतरावांना अवगत होतं . अशा अनेक खेळाडूंची ओळख तुम्हाला करुन देता येईल ज्यांनी आपलं आयुष्य फुटबॉलसाठी खर्ची घातलं . काहींनी लष्करी सेवेत असतानाही आपल्यातला फुटबॉलपटू कायम जागा ठेवला . यांच्यासारख्याच तब्बल ८० हून अधिक खेळाडूंनी जुन्या काळात स्थानिक आणि राष्ट्रीय स्पर्धांमध्ये कोल्हापूरचं प्रतिनिधीत्व केलं आहे . पण आज हा आकडा खाली आला आहे . सध्याच्या घडीला कोल्हापूरचे ३ - ४ खेळाडू हे राष्ट्रीय स्पर्धांमध्ये मोहन बागान , डेम्पोसारख्या क्लबमध्ये खेळतात . मग इतकी समृद्ध परंपरा असतानाही इतक्या वर्षांमध्ये कोल्हापूरात एक अत्याधुनिक सोयी - सुवीधांचं फुटबॉल केंद्र तयार करावं असं एकाही क्रीडामंत्र्याला वाटू नये . मुळात खेळ हा महाराष्ट्रात राज्यकर्त्यांनी ऑप्शनला टाकलेला विषय आहे . आजही कोल्हापूरमध्ये फुटबॉलपटू हे स्थानिक Kolhapur Sports Association च्या माध्यमातून आपली फुटबॉलची आवड जपत आहेत . सरकारी मदतीची यांना अपेक्षाही नाही . छत्रपतींच्या कुटुंबामुळे सध्या कोणत्याही खेळाडूला आर्थिक बाबींची कधीही अडचण भागत नाही . मग राज्य सरकारचं क्रीडा मंत्रालय यातून काही शिकणार की नाही असा प्रश्न निर्माण होतो . राज्यात क्रीडासंस्कृती वाढली जावी यासाठी नेमके कसे प्रयत्न केले जावेत , हे मुळात इथल्या राज्यकर्त्यांच्या गावीच नाही . विश्वचषकाचा माहोल तयार करण्यासाठी महाराष्ट्रात विधानभवनात आमदारांची फुटबॉल मॅच खेळवण्यात आली . यातून नेमकं साध्य काय झालं हे क्रीडामंत्री जाणोत . यानंतर मिशन वन मिलीयन फुटबॉल या उपक्रमाअंतर्गत राज्यभरातील विद्यार्थ्यांना १५ सप्टेंबररोजी फुटबॉल खेळण्यास भाग पाडलं गेलं . प्रसारमाध्यमांमध्ये शोबाजी करण्यासाठी सर्व मान्यवरांनी फुटबॉलला किक मारली . पत्रकारांसोबत सेल्फी काढले , काही वेळासाठी का होईना पण मैदानात सामनाही खेळला . मग हा उपक्रम कसा यशस्वी झाला यासाठी मोठमोठ्या आकड्यांची धुळफेक करण्यात आली . मात्र प्रत्यक्ष मैदानावर नेमकी काय परिस्थिती आहे , याची राज्याच्या क्रीडामंत्रालयाला तरी माहिती आहे की नाही हा मोठा प्रश्नच आहे . राज्याच्या अनेक शाळांमध्ये मैदानच नाहीत . औरंगाबाद मधल्या काही शाळांनी मैदान नाही याकारणासाठी मुलांना पायपीट करत दुसऱ्या शाळेच्या मैदानात नेऊन सामना खेळवला . नागपूरमध्ये काही शाळांनी फक्त सेल्फी काढून जिल्हा क्रीडाविभागाला पाठवले . काही शाळांनी तर या उपक्रमात सहभागी होण्याची तसदीही घेतली नाही . नवी मुंबईसारख्या सुसज्ज आणि सुनियोजित शहरात जवळपास २७ शाळांना मैदान नाहीयेत . अनेक शाळांमध्ये क्रीडाशिक्षकांची भरती झालेली नाही . मग असं वातावरण असताना , फक्त एका दिवसापुरतं देखावा निर्माण करुन फुटबॉल खेळून नेमकं काय साध्य होणार आहे ? आजही कोल्हापूर शहर आपली परंपरा जोपासत आहे . इथल्या मुलांना खेळ शिकवावा लागत नाही , इथली मुलं जन्मालाच खेळाडू म्हणून येतात . कधी कुस्ती , कधी खो - खो , कधी फुटबॉल तर मग कधी रायफल शुटींग . क्रीडाक्षेत्रात कोल्हापूर आपला दबदबा कायम ठेऊन आहे . आजही फुटबॉल खेळायचं म्हणलं की शहरातील खेळाडूंना हक्काचं शाहू मैदान आहे . त्यासाठी त्यांना गल्लीबोलाळात जाऊन मिळेल त्या जागेत फुटबॉल खेळावं लागत नाही . पोलो मैदानावर राजवाड्याच्या लगतच एका झाडावर मोर येऊन बसतो . मुलं मैदानावर खेळत असताना त्यांना पाहून तो नेहमी विशिष्ट पद्धतीने साद घालतो . काही खेळाडूंच्या मते मोर आणि त्यांचं अतुट नातं आहे . मोराने साद घातली की आमचा संघ नेहमी जिंकतो असं सांगत ते सामन्याआधी मैदानावर येऊन मोराशी गप्पा मारण्याचा प्रयत्न करतात . या सर्व गोष्टी आपल्याला अंधश्रद्धा वाटू शकतात . मात्र सातवी आणि आठवीत शिकणाऱ्या विद्यार्थ्यांसाठी या गोष्टीला अनन्यसाधारण महत्व आहे . अभ्यासात कितीही ताण असला तरीही या ओढीने आम्ही दिवसातून एकदा का होईना मैदानावर चक्कर मारतोच असं काही तरुण खेळाडूंनी ‘लोकसत्ता ऑनलाईन’ला सांगितलं . आज भारतात फुटबॉल म्हटलं की डोळ्यासमोर येतं ते म्हणजे गोवा , केरळ , पश्चिम बंगाल आणि ईशान्येकडची राज्य . मुंबई - पुण्यासारख्या महत्वाच्या शहरांत तुम्हाला इंग्लिश फुटबॉलपटूंच्या जर्सी घालून काही खेळाडू सराव करताना नक्की दिसतील . मात्र त्यातले किती खेळाडू हे पुढे राष्ट्रीय आणि आंतराष्ट्रीय पातळीवर खेळतात हा संशोधनाचा विषय आहे . कोल्हापूर मात्र या बाबतीत वेगळं ठरत . केवळ छंद म्हणून नाही तर परंपरा म्हणून इथे फुटबॉल जपला जातो . आज अनिकेत जाधवच्या रुपाने बऱ्याच वर्षांनी इथल्या क्रीडा संघटकांच्या तपश्चर्येला फळ आलंय . हा सराव असाच चालू ठेवल्यास आगामी काळात कोल्हापूर फुटबॉलमध्ये आपलं नाव पुन्हा मोठं करेल यात काही शंका नाही ."
lifestyle,"भारतात मोबाईल मार्केटमधील स्पर्धा वाढली असून जवळपास दररोज कोणत्या ना कोणत्या कंपनीचा नवीन मोबाईल लाँच होत आहे . भारतात मागील अनेक दिवसांपासून one plus 5 T या फोनची मोठ्या प्रमाणात चर्चा होती . नुकतीच या फोनची लावा रेड एडिशन देशात लाँच करण्यात आली असून ग्राहकांसाठी ही अतिशय आनंदाची बाब आहे . त्यामुळे तुम्ही नवीन फोन घेण्याचा विचार करत असाल तर या मोबाईलचा नक्कीच करु शकता . या फोनला अतिशय आकर्षक फिचर्स देण्यात आले असून त्यामध्ये ६ जीबी रॅम , ६४ जीबी इंटरनल स्टोरेज आणि १२८ जीबी एक्स्पांडेबल मेमरी देण्यात आली आहे . या फोनची डिझाईन आणि फिचर्स आकर्षक असल्याने तो ग्राहकांच्या पसंतीस पडेल असा विश्वास कंपनीचे महाप्रबंधक विकास अग्रवाल यांनी व्यक्त केला आहे . यामध्ये १६ मेगापिक्सलचा फ्रंट आणि २० मेगापिक्सल बॅक कॅमेरा देण्यात आला आहे . याबरोबरच क्वालकॉम स्नॅपड्रॅगन प्रोसेसर वापरला आहे . तर ६ इंचाची स्क्रीन असलेल्या या फोनला फुल - ऑप्टिक एमोलेड डिस्प्ले देण्यात आला आहे . या फोनची किंमत ३७ , ९९९ रुपये असून भारतात तो प्रत्यक्ष विक्रीसाठी २० जानेवारीला अमेझॉनच्या सेलवर उपलब्ध होईल अशी माहिती देण्यात आली आहे ."
sports,"फुटबॉलप्रेमींना प्रतीक्षा लागून राहिलेला फुटबॉल हंगाम येत्या २४ नोव्हेंबरपासून सुरू होत आहे . कोल्हापूर स्पोर्ट्स असोसिएशनतर्फे ( केएसए ) वरिष्ठ गट साखळी फुटबॉल स्पर्धेद्वारे हंगामास सुरुवात होईल . छत्रपती शाहू स्टेडियमवर स्पर्धेचे आयोजन केले आहे . संघ व खेळाडूंच्या नाव नोंदणीनंतर फुटबॉल हंगाम कधी सुरू होणार , याची विचारणा फुटबॉलप्रेमींतून होत होती . केएसएतर्फे १८ नोव्हेंबरला हंगाम सुरु करण्याची तयारी सुरु होती . यंदाच्या हंगामासाठी परजिल्ह्यातून व परदेशातून घेतलेले काही खेळाडू २४ नोव्हेंबरनंतर कोल्हापुरात येणार आहेत . त्यामुळे संघाने २४ नोव्हेंबरपासून हंगाम सुरू करावा अशी मागणी केएसएच्या पदाधिकाऱ्यांकडे केली . या मागणीचा विचार करून पदाधिकाऱ्यांनी काल ( सोमवार ) बैठक घेऊन तारीख निश्चित केली . परदेशी खेळाडू यंदाही मैदानावर आपले कौशल्य सादर करणार असल्याने कोणता संघ साखळी सामन्यात भारी पडेल , याची उत्सुकता आहे ."
lifestyle,"वजन कमी करण्यासाठी अनेक जण आहारावर नियंत्रण आणतात . काहीजण स्वतःच हा आहार ठरवतात तर काही तज्ज्ञांच्या सल्ल्याने आहारात योग्य ते बदल करतात . मात्र आहाराच्या बाबतीत काही चुका न टाळल्यास वजनावर नियंत्रण मिळवणे अवघड होते . मग आपण डाएट प्लॅनच सोडून देतो . मात्र असे करण्यापेक्षा वारंवार होणाऱ्या चुका टाळल्यास त्याचा निश्चितच फायदा होतो . याशिवाय शरीरातील अनावश्यक चरबी घटविण्यासाठी व्यायाम करणेही तितकेच महत्त्वाचे असते . १ . एकसारखेच अन्न खात राहणे – अनेकजण डाएट घेत असताना एकाच प्रकारचा अन्नपदार्थ वारंवार खातात . मात्र एकाच प्रकारचे अन्न खाऊन कंटाळा यायला लागतो आणि डाएट मधेच सोडून दिले जाते . तुमच्या डाएटमध्ये भाज्या आणि फळांचा समावेश असावा . यामुळे तुमच्या कॅलरीचा मेळ योग्य पद्धतीने राखला जातो . २ . फॉर्म्युला ड्रींकचा वापर करा – डाएट करण्यासाठी वापरण्यात येणाऱ्या सप्लिमेंट्सपेक्षा संतुलित आहार घ्या , ज्यामुळे शरीराला पोषणमूल्ये मिळतील . प्रोटीन शेकसारखे फार्म्युला ड्रींक किंवा कोणत्या गोळ्यांमधून ही पोषणमूल्ये शरीराला मिळत नाहीत . त्यामुळे उत्तम आरोग्यासाठी आणि चरबी घटवण्यासाठी सर्वांगीण आहाराची आवश्यकता असते . ३ . केवळ व्यायामाने चरबी कमी होत नाही – अनेक जण वजन घटवण्यासाठी केवळ व्यायामावर अवलंबून राहतात आणि जास्त व्यायाम केल्यास आपल्या कॅलरीज बर्न होतील असा त्यांचा समज असतो . मात्र हा समज चुकीचा असून व्यायामाबरोबरच योग्य पद्धतीचा आहार आवश्यक असतो . व्यायाम हा उत्तम आरोग्यासाठी आवश्यक असतोच मात्र आहाराची वजन कमी करण्यामध्ये महत्त्वाची भूमिका असते ."
lifestyle,"तिचं जग ‘असे कपडे घालू नकोस’ , ‘नातेवाईकांकडे जाताना जरा बरे कपडे घाल’ , ‘ड्रेस नको ; साडीच नेस’ हे आणि असे अनेक आदेश स्त्रियांना दिले जातात . त्यांनी कसे कपडे घालायचे यावर अनेक निर्बंध लागू असतात . पण त्यांना कपडे निवडीचं स्वातंत्र्य जपायचं असेल तर ? प्रसंग एक… ‘चल निघू या , आय अॅरम रेडी’ , मुलगी . ‘हो चल , अगं पण अशी येणारेस का तू ? ’ आई . ‘अशी म्हणजे ? ’ मुलगी . ‘हा असा स्लिव्हलेस कुर्ता घालून ? ’ आई ‘सो व्हॉट ? ’ मुलगी . ‘अगं आपण पुजेला जातोय . तिथे असं स्लिव्हलेस घालून आलीस तर तिथे काकू , आत्या वगैरे काय म्हणतील ? ’ आई . आईच्या या प्रश्नावर तिचा नाईलाज झाला आणि कुर्ता बदलून ती पूजेला गेली . ’ ’ ’ प्रसंग दोन… ‘आई , ट्रेनने जायचंय तर मी ड्रेसच घालते . ट्रेनच्या गर्दीत साडी नकोशी वाटते . ’ सून ‘तिथे सगळ्या साडय़ांमध्ये असणार आणि तू ड्रेसमध्ये ? कसं दिसेल ते ? ’ सासू . ‘बरं , मग तिथे जाऊन साडी नेसते . चालेल ना ? ’ सून . ‘हो , हे चालेल . ’ सासू . ‘कसं दिसेल ते ? ’ या प्रश्नाचा विचार करायला भाग पडलेल्या सुनेने तिच्या सोयीचे कपडे बाजूला ठेवले . ’ ’ ’ प्रसंग तीन… ‘आता घरात घालण्यासाठी दोन - चार गाऊन किंवा साधे कुर्ते घेऊन ठेव . लग्न झाल्यानंतर सासरी घालायला बरं . तिथे काय तू थ्री - फोर्थ आणि टी - शर्ट घालणारेस ? ’ लग्न ठरलेल्या मुलीची आत्या . ‘मला तेच बरं पडतं गं . हवं तर थ्री फोर्थ न घालता फुल पॅण्ट घालेन . मग तर झालं ! ’ मुलगी . ‘अगं , सासरचे काय म्हणतील ? ’ आत्या . ‘कशाला काय म्हणतील ? ’ मुलगी . ‘लग्न झाल्यानंतर सुरुवातीचे काही दिवस तरी कुर्ते वगैरे घाल . मग तुझ्या सासूला विचारून नंतर काय ते ठरवं बाई . ’ आत्या . यावर मुलीने ‘बरं’ या आशयाची मान डोलावली आणि गप्प बसली . ’ ’ ’ या तिन्ही प्रसंगांतील मुलगी , सून आणि लग्न ठरलेली मुलगी या तिघींनी त्यांची सोय आणि आवड लक्षात घेऊनच त्यांना कोणते कपडे घालायचे आहेत हे ठरवलं . त्यांनी ते फक्त ‘ठरवलं’ होतं . प्रत्यक्षात मात्र त्यांनी त्यांच्या आई , आत्या आणि सासूने सांगितलेलंच केलं , किंबहुना त्यांना ते करावं लागलं . असे अनेक प्रसंग घरीदारी बघायला मिळतात . पण वरील तिन्ही प्रसंग प्रातिनिधिक आहेत . त्या प्रसंगांचं नीट निरीक्षण केलं तर लक्षात येईल की तिघींनाही कपडय़ांबद्दल बोलण्याऱ्या व्यक्ती या स्त्रियाच आहेत . मुलीने कुठे , कधी , कसे कपडे घालावे यावर अनेक र्निबध घातले जातात आणि ते बहुतांशी वेळा आधीच्या पिढीतील स्त्रीकडून आलेले असतात . खरं तर त्यात पूर्णपणे त्या स्त्रीचा दोष नाही . तिला आजवर जे सांगण्यात आलं तेच ती तिच्या पुढच्या पिढीला सांगतेय . म्हणजेच पिढय़ान्पिढय़ा येत गेलेले काही र्निबध काळानुसार बदललेच नाहीत . किमान त्यामागची मानसिकता आजही काही प्रमाणात तशीच आहे . ‘लोक काय म्हणतील’च्या नादात त्या मुलीची सोय आणि आवड हे दोन्ही मागे टाकलं जातं . हे ‘लोक’ आपल्या मानसिकतेतच असतात असं वाटतं . ते त्या मानसिकतेत इतके चिकटून बसलेले असतात की सतत ‘लोक काय म्हणतील’ हा विचार सगळ्यात महत्त्वाचा वाटू लागतो . मग प्रश्न पडतो की , आपण नेमकं कोणासाठी जगतो ? त्या लोकांसाठी की स्वतःसाठी ? ट्रेन , बस किंवा अन्य प्रवासात , नोकरीच्या ठिकाणी , सोसायटीत एखादी स्त्री नटूनथटून चांगले कपडे घालून आली असेल तर तिच्याकडे स्त्रियाच इतकं निरखून बघतात त्या मुलीला ‘आपल्या पेहरावात काही गडबड तर झाली नाही ना’ अशी शंका येऊ लागते . मग तिने वन पीस घातलेला असो किंवा साडी ; तिचा वनपीस किती तोकडा आहे किंवा ब्लाऊजचा मागचा गळा किती मोठा आहे अशी शेरेबाजी एकमेकींमध्ये खुसफुस करत केली जाते . म्हणजेच काय तर पेहराव कोणताही असो तो जरा नेहमीपेक्षा वेगळा दिसला की त्याकडे बघण्याच्या नजराही वेगळ्या होतात . ‘आता लग्न झालं तिचं ; शोभतं का तिला हे असं’ असं म्हटलेलं अनेकांनी अनेकदा ऐकलं असेल . लग्न झालंय म्हणून काय झालं ? तिची आवड बदलणार की काय ? लग्नानंतर शरीररचनेत थोडे बदल होतात , तिच्या वजनातही थोडाफार बदल होतो ; हे मान्य आहे . पण म्हणून तिने तसे कपडे घालायचेच नाहीत का ? तिला तिच्या आताच्या वजनानुसार , साइजनुसार तिच्या आवडीचे कपडे अगदी सहज मिळू शकतात . त्यामुळे उगाच तिच्या वजनाचा , आकाराचा संबंध तिच्या कपडे घालण्याच्या सवयी आणि आवडीशी लावणं निर्थक आहे . कपडय़ांची निवड हा तिच्या सोयीचा भाग आहे . ज्या कपडय़ांमध्ये तिला सहज वावरता येत असेल त्याच कपडय़ांची निवड ती करते . मग ती हा विचार करत नाही की तिचं लग्न झालं आहे की ती दोन मुलांची आई आहे ते ! जोवर तिला त्या कपडय़ांमध्ये आरामदायी , मोकळं वाटतंय आणि तिला ते सांभाळता येतंय तोवर तिला ‘असे कपडे घालू नकोस आणि तसेच घाल’ हे म्हणण्याचा अधिकार कोणालाच नाही . एखाद्या मुलीने बराच तोकडा वन पीस घातला असेल तर त्या मुलीला बहुतांश वेळा ‘काय हे किती तोकडे कपडे घातलेत’ असंच ऐकावं लागतं . पण तीच मुलगी तिचा पेहराव अतिशय सफाईदारपणे सांभाळत असेल , आत्मविश्वासाने वावरत असेल , हालचाल करत असेल तर तिचं ते कौशल्यच म्हणावं लागेल . आपल्याकडे कुठे कोणते कपडे घालायचे याचं एक समीकरणच तयार केलेलं असतं . पारंपरिक कारणांसाठी कुर्ता किंवा साडी ; त्यातही ती सून असेल तर साडी हवीच . एखाद्याच्या वाढदिवसाच्या ठिकाणी त्याच सुनेला पंजाबी ड्रेस किंवा कुर्ता घालायची परवानगी असते ; पण लाँग वन पीस , जीन्स टॉप असं काही घालायचा विचार तिने मांडला तर ती किती भयानक काहीतरी सुचवतेय अशा नजरेने तिच्याकडे पाहिलं जातं . घरातल्याच कोणाच्या तरी लग्नात तिने शरारा घातला की अनेकांच्या भुवया उंचावतात . आता खरंतर शरारामध्ये तसं भुवया उंचावण्यासारखं काहीच नाही . पण तरी त्याचे चेहरे बोलत असतात . काही कपडय़ांमध्ये अंगप्रदर्शन होतं म्हणून मुलींना काही प्रकारचे कपडे घालण्यापासून रोखलं जातं . पण मग अंगप्रदर्शन तर साडीमध्येही होतंच . किंबहुना जीन्स , कुर्ता यांच्या तुलनेत त्यातच जास्त होत असतं . मग तरीही साडीला संस्कृतीचं प्रतीक वगरै मानली जाते . साडीला वेगळं महत्त्व , दर्जा आहे , हे नाकारायचं नाही . ते आहेच . पण कोणतीही शहनिशा न करता केवळ अंगप्रदर्शन म्हणून काही पेहराव नाकारणं आणि मुलींना ते घालण्यापासून रोखणं हा हिशेब मुळीच मान्य नाही . अत्याचार , बलात्कार , विनयभंग , छेडछाड यांसारख्या घटना घडल्यावर हळहळ व्यक्त करणाऱ्यांपैकीच काहीजण त्या घटनेसाठी त्या मुलीला , तिने घातलेल्या कपडय़ांना दोष देतात . असे कपडे घातले की असंच होणार , असे शहाणपणाचे डोस इतरांना देत असतात . त्या मुलीने कसे कपडे घातले होते याची खात्री न करताच सरसकट विधान केलं जातं . काही वर्षांपूर्वी काही राज्यांमधील ठिकठिकाणच्या गावांमध्ये मुलींनी कसे कपडे घालावे याचा फतवा काढला गेला होता . कारण काय तर मुलींच्या जीन्स घालण्याने छेडछाडीचे प्रसंग वाढले आहेत . असे प्रसंग कमी करण्यासाठी मुलींच्या कपडय़ांवर र्निबध आणि अटी घातल्या जातात ; पण मुलांच्या वागणुकीवर शून्य ताबा ! एखादी समस्या योग्य मार्गाने सोडवली की सुटते . इथे मार्गच चुकलाय . मुलींच्या कपडय़ांवर र्निबध घालूनही छेडछाड , बलात्कार , विनयभंग , अत्याचाराच्या घटना आजही घडत असतील तर त्या समस्यांचं मूळ हे त्या मुलीच्या कपडय़ांत नसून पुरुषी वृत्तीत आणि नजरेत आहे . आणि ती काढून टाकण्यासाठी मुलीच्या कपडय़ांकडे बोट न दाखवता त्या वृत्तीकडे दाखवायला हवं . इतर गोष्टींप्रमाणेच स्त्रीला कपडे घालण्याबाबतही निवडीचं स्वातंत्र्य आहे . हे स्वातंत्र्य जपताना तिने मात्र ठाम राहायला पाहिजे . तिच्या या रस्त्यात तिला अडवणारे अनेक प्रश्न येतील त्यांना चोख उत्तरं तिला देता यायला हवीत . यातले अनेक अडथळे हे स्त्रियांकडूनच येतात . हे अडथळे शेरेबाजीच्या रूपातून समोर येतात किंवा हावभावांवरून व्यक्त होतात . ते अचूक ओळखून तिने तिच्या निवडीचं स्वातंत्र्य पटवून द्यायला हवं . कपडय़ांवरून तिच्या चारित्र्यावर भाष्य केलं जातं . ‘तोकडे कपडे घालते म्हणजे तिचं कॅरेक्टर काही बरोबर नाही’ असं अगदी सहज म्हटलं जातं . पण चारित्र्य कपडय़ांवरून ठरत नाही हे न समजणाऱ्यांच्या वृत्तीची कीव करावीशी वाटते . अन्न , वस्त्र , निवारा या आपल्या तीन मूलभूत गरजा . या तिन्ही गरजांची पूर्तता होण्यासाठी माणूस नेहमी सगळ्यात आधी त्याची सोय बघत आलाय . आताही तेच करतोय . आता या सोयीला जोड आहे ती आवडीची . म्हणूनच घर घेताना सर्व सोयीसुविधांनी युक्त असं घेतलं जातं . तर अन्नसेवन करताना वेगवेगळ्या खाद्यपदार्थाचा प्रयोग करतं . मग वस्त्राच्या बाबतीतही तसंच होणार हे गृहीत आहे . स्त्री आधुनिक जगात वावरत असल्यामुळे ती आधुनिक कपडे घालते असं नसून तिला तिच्या निवडीच्या स्वातंत्र्याची जाणीव झाली आहे , असं आहे . आणि म्हणूनच ती त्या जाणिवेने तिचं स्वातंत्र्य जपतेय , इतकंच ! चैताली जोशी – response . lokprabha @ expressindia . com / @ chaijoshi11 सौजन्य – लोकप्रभा"
entertainment,"‘शिकारी’चा विषय वेगळा आणि मस्त होता त्यामुळे त्यावर काम करायला मजा आली . हा एक विनोदी आणि संपूर्णतः व्यावसायिक चित्रपट आहे . विनोदाचे बादशाह दादा कोंडके यांना आम्ही वाहिलेली ती एक मानवंदना आहे . तुम्हाला आणि विशेषतः मुलींना जर या ग्लॅमरच्या दुनियेत प्रवेश करायचा असेल तर खुशाल या क्षेत्रात या , पण आंधळेपणाने वावरू नका’ , हा संदेश देण्याचा प्रयत्न या चित्रपटातून केला असल्याची माहिती ‘शिकारी’ चित्रपटाचे प्रस्तुतकर्ता प्रसिध्द दिग्दर्शक महेश वामन मांजरेकर यांनी दिली . कथा आणि मांडणीतीली प्रयोगासाठी ओळखल्या जाणाऱ्या महेश मांजरेकर यांचा ‘शिकारी’ हा नवीन चित्रपट २० एप्रिलला महाराष्ट्रात प्रदर्शित होतो आहे . या चित्रपटाचे दिग्दर्शन विजू माने यांनी केले असून ‘दिल दोस्ती दुनियादारी’ने घराघरात पोहोचलेला आणि स्वतःचे असे वेगळे स्थान अभिनयाच्या क्षेत्रात निर्माण केलेला अभिनेता सुव्रत जोशी आणि नेहा खान ही जोडी या चित्रपटातून दिसणार आहे . नेहा खानचा हा पहिलाच चित्रपट असून या दोघांबरोबरच कश्मीरा शाह , मृण्मयी देशपांडे , भालचंद्र कदम , वैभव मांगले , प्रसाद ओक , सिद्धार्थ जाधव , संदेश उपश्याम , जीवन कराळकर आणि दुर्गेश बडवे यांच्याही महत्वाच्या भूमिका या चित्रपटात आहेत . या चित्रपटाची पोस्टर्स नुकतीच झळकली आणि मराठी चित्रपट रसिकांमध्ये त्याबद्दल चर्चा सुरु झाली . हा चित्रपट विनोदी आहे की ती एक सेक्स कॉमेडी आहे ? की ती एक सामाजिक अंगाने जाणारी नाटय़मय कलाकृती आहे , याबद्दल रसिकांमध्ये उत्सूकता आहे . ‘स्त्रीत्वाचा गैरफायदा घेणाऱ्या श्वापदांनी भरलेल्या जंगलात अडकलेल्या एका देखण्या हरिणीची गोष्ट , असे काहीसे वर्णन या कथेचे करता येईल . ही गोष्ट सांगताना ती जितकी साधीसोपी आणि मनोरंजकपणे मांडता येईल तितकी ती मांडायचा प्रयत्न केला आहे . महेश मांजरेकर या चित्रपटाच्या प्रस्तुतकर्त्यांच्या भूमिकेत असले तरी हा चित्रपट आकार घेत असताना त्यांनी दिलेले योगदान खूप खूप मोठे आहे’ , असे चित्रपटाचे दिग्दर्शक विजू माने यांनी सांगितले . अजित परब , समीर म्हात्रे , शैलेंद्र बर्वे आणि चिनार महेश यांचे संगीत या चित्रपटाला लाभले आहे . तर श्रीरंग गोडबोले , गुरु ठाकूर , अखिल जोशी , जितेंद्र जोशी आणि कुमार यांनी चित्रपटाची गाणी लिहिली आहेत . या चित्रपटात पाच गाणी असून ती अवधूत गुप्ते , उर्मिला धनगर , आनंदी जोशी , जुली जोगळेकर , दिव्या कुमार , अपेक्षा धांडेकर आणि रिंकी गिरी यांनी गायली आहेत ."
lifestyle,"दररोजच्या धावपळीत अनेकदा आपले स्वतःकडे लक्ष देणे राहून जाते . मात्र आपले मानसिक आणि शारीरिक आरोग्य उत्तम असणे गरजेचे आहे . जेवणाच्या वेळा , खात असलेले पदार्थ , अपुरी झोप , प्रदूषण , ताण यांचा शरीरावर आणि मनावर होणारा परिणाम दिसून येतो . त्वचा हे परिणाम दाखविणारा महत्त्वाचा घटक आहे . शरीराचा अतिसंवेदनशील भाग असणाऱ्या त्वचेवरुनही एखाद्या व्यक्तीच्या आरोग्याचा अंदाज सहज लावणं शक्य होतं . त्वचा निरोगी ठेवण्यासाठी जाहिरातींमध्ये दाखवल्याप्रमाणे महागड्या सौंदर्यप्रसाधनांचा वापर करण्याची आवश्यकता नसते , तर घरगुती उपचारांनीही त्वचेच्या समस्या दूर होऊ शकतात . त्यासाठी योग्य गोष्टींची माहिती असणे आवश्यक आहे . पाहूयात चिरतरुण राहण्यासाठी त्वचेची कशा पद्धतीने काळजी घ्यायला हवी… १ . भरपूर पाणी प्या – दिर्घकालीन डिहायड्रेशन असेल तर तुमची त्वचा लवकर सुरकुतते . उन्हाळ्यामध्ये डिहायड्रेशनचा त्रास होतो आणि त्याचाही त्वचेवर परिणाम होतो . त्यामुळे जास्तीत जास्त पाणी , सरबते , ताक , नारळपाणी पिणे हा त्यावरील उत्तम उपाय ठरतो . पाणी प्यायल्याने चेहऱ्यावर तरतरी येते . त्यामुळे चेहरा टवटवीत दिसण्यासाठी दिवसाला किमान ८ ते १० ग्लास पाणी पिणे आवश्यक आहे . २ . ताण घेऊ नका – करीयर , नातेसंबंध , कुटुंब , अभ्यास यांसारख्या विविध ताणांचा शरीरावर तसेच त्वचेवर वाईट परिणाम होतो . हा ताण घालविण्यासाठी ध्यान करणे , व्यायाम करणे , छंद जोपासणे असे उपाय करावेत . त्यामुळे तुम्ही आतून फ्रेश व्हाल आणि ताण कमी झाल्याने त्वचाही तुकतुकीत दिसण्यास मदत होईल . ३ . क्लिंझिंग – आपण दिवसभर वेगवेगळ्या ठिकाणी फिरत असतो . त्यावेळी प्रदूषणामुळे हवेतील कण आपल्या चेहऱ्यावर चिकटतात . तसेच घाम आणि इतर गोष्टींमुळे त्वचा खराब होते . त्यामुळे ठराविक वेळाने चेहरा धुणे आवश्यक असते . आता हा चेहरा धुताना कोणताही साबण लावण्यापेक्षा आपल्या त्वचेला सूट होणारे एखादे क्लिंझिंग वापरल्यास जास्त फायदा होतो . त्यामध्ये असणारे घटक चेहऱ्याचे मॉईश्चर टीकवून ठेवण्यास उपयुक्त असतात . ४ . मॉईश्चरायझर वापरा – चेहऱ्याची त्वचा चांगली रहावी यासाठी काही उपाय करणे आवश्यक असते . चेहरा धुतल्यानंतर तो काही वेळा कोरडा पडतो . त्यामुळे सुरकुत्या आल्यासारखेही दिसते . त्यामुळे चेहरा धुतल्यावर आपल्याला सूट होईल असे एखादे मॉईश्चर हलक्या हाताने चेहऱ्यावर लावावे . त्याचा त्वचा चांगली दिसण्यास निश्चितच फायदा होतो . ५ . जंक फूड आणि प्रक्रिया केलेले पदार्थ टाळा – आपण खात असलेल्या गोष्टींचा थेट परिणाम आपल्या आरोग्यावर होत असतो . जास्त मसालेदार , तेलकट पदार्थ खाल्ल्यास चेहऱ्यावर फोड येण्याची शक्यता असते . त्यामुळे जंक फूड तसेच प्रक्रिया केलेले पदार्थ खाणे टाळलेलेच बरे . जंक फूडमध्ये असणाऱ्या पदार्थांमुळे शरीरातील आवश्यक घटक कमी होतात आणि त्याचा विपरीत परिणाम होतो ."
lifestyle,"नियमितपणे व्यायाम करणाऱ्या वृद्ध व्यक्तींनी नृत्य केल्यास त्यांच्या मेंदूवर वार्धक्याचा परिणाम कमी होण्यास मदत होते , असा दावा एका अभ्यासात करण्यात आला आहे . वयोमानानुसार ढासळणाऱ्या मानसिक आणि शारीरिक क्षमतेवर व्यायामाचे सकारात्मक परिणाम शरीरावर होत असल्याचे जर्मन न्यूरोडीजनरेटीव केंद्राच्या कॅथरिन रेहफेल्ड यांनी सांगितले . दोन प्रकारच्या व्यायामामूळे ( नृत्य आणि सहनशक्ती प्रशिक्षण ) मेंदूतील वयोमानानुसार घटणाऱ्या भागाचा विस्तार होतो . या तुलनेने नृत्यामुळे मेंदूच्या संतुलनात सुधारणा होत असल्याचे आढळले आहे , असे रेहफेल्ड यांनी सांगितले . सरासरी ६८ वय असणाऱ्या लोकांनी या अभ्यासात सहभाग घेतला होता . यात त्यांना दोन गटात विभागण्यात आले . एका गटाने अठरा महिन्यात प्रतिसप्ताहात नृत्य आणि दुसऱ्या गटाने सहनशक्ती प्रशिक्षणाचा व्यायाम केला . दोन्ही गटातील व्यक्तींच्या मेंदूच्या ‘हिप्पोकैम्पस’ या भागाचा विस्तार झाला . मेंदूतील या भागाला वयोमानानुसार होणाऱ्या आजारांचा धोका असून स्मृतिभंरशाच्या आजाराचादेखील यावर परिणाम होतो . ‘हिप्पोकैम्पस’ स्मरणशक्ती , नव्या गोष्टी शिकणे आणि शारीरिक संतुलन राखणे या क्रियांमध्ये महत्त्वाची भूमिका बजावतो . पारंपरिक व्यायामात वारंवार त्याच हालचाली करावयाच्या असतात , ज्यामध्ये सायकलिंग किंवा ( नॉर्डिक वॉकिंग ) दोन काठीच्या सहाय्याने चालणे याचा समावेश होतो . आम्ही या अभ्यासात सहभाग झालेल्या लोकांना नेहमी नव्या प्रकारचे नृत्य करण्याचे आव्हान दिले . यामध्ये जाझ , स्केअर , लॅटिन - अमेरिकन नृत्य आणि लाईन नृत्याचा समावेश होता . असे अभ्यासाच्या मुख्य लेखिका रेहफेल्ड यांनी सांगितले . या अभ्यास फ्रंटियर्स नियतकालिकात हय़ुमन न्युरोसायन्समध्ये प्रसिद्ध करण्यात आला आहे ."
entertainment,"जिथे भारतात पाकिस्तानी कलाकारांनी काम करायचं की नाही या गोष्टींवर राजकारण सुरु आहे . तिथेच असेही काही कलाकार आहेत जे दोन्ही देशांमध्ये प्रेम आणि शांती बनवण्यासाठी प्रयत्नशील आहेत . पाकिस्तानी व्यवसाय विकास कार्यकारी ( बिझनेस डेव्हलपमेन्ट एक्सिक्यूटिव्ह ) नाझिया अमिन मोहम्मदने भारतातील आपल्या मल्याळी मित्रांना समर्पित केलेले गाणे सध्या सोशल मीडियावर फारच गाजत आहे . तिच्या आवाजावरुन ती कोणत्याही गायकापेक्षा कमी वाटत नाही . त्यामुळे जर हा व्हिडिओ कोणा संगीतकाराने पाहिला आणि तिला एखादे गाणेही देऊ केले तर त्यात काही आश्चर्य वाटून घेऊ नका . नाझियाने २०१५ मध्ये प्रदर्शित झालेला ‘प्रेमम’ या मल्याळम सिनेमातले ‘मलारे’ हे गाणे गायले आहे . नाझियाने सांगितले की , तिने हे गाणे काही वेळा ऐकले आणि नंतर ऑफिसमध्ये हे गाणे रेकॉर्ड करण्याचा निर्णय घेतला . हे गाणे रेकॉर्ड झाल्यानंतर मल्याळी मित्रांना पाठवलं . त्यातल्या एकानेच हे गाणे सोशल मीडियावर शेअर केलं . तिने सांगितले की , हे गाणे नीट गाता यावे यासाठी तिने त्याचे शब्द पहिल्यांदा इंग्रजीमध्ये लिहिले . खासकरुन नाझियाची आई भारतीय आहे . तिच्यामते , दोन्ही देशांमध्ये शांती निर्माण व्हावी असंच तिला वाटते . हे गाणे गाण्याच्याआधीच तिने या गाण्यातील उच्चारात काही गल्लत झाली तर त्यासाठी माफी मागितली होती . पण जेव्हा तिने गाणे सुरु केले तेव्हा तिचा सुमधूर आवाजा पुढे तिच्या शाब्दिक चुकाही विसरायला होतात . नाझियाच्या एका मित्राने हा व्हिडिओ फेसबुकवर शेअर करताना लिहिले की , ही नाझिया माझी पाकिस्तानी मैत्रिण आहे . ती एक मल्याळी गाणे गाण्याचा प्रयत्न करत आहे . मला वाटतं आता हा व्हिडिओ मला सोशल मीडियावर शेअर केला पाहिजे . सध्या भारत आणि पाकिस्तान दोन्ही देश हमल्यांवर एकमेकांवर आरोप प्रत्यारोप करत आहेत . पण असे अनेक लोक आहेत जे दोन्ही देशातील संस्कृतीचा सन्मान करतात . या व्हिडिओला आतापर्यंत ७७ हजार लोकांनी पाहिले आहे ."
sports,"नवी दिल्ली : वेस्ट इंडीजचा सलामीवीर ख्रिस गेलने आपल्या प्रतिमेवर डाग लावल्याचे सांगत ऑस्ट्रेलियाच्या फेअरफॅक्स मीडिया कंपनीविरुद्ध मानहानीचा दावा ठोकला होता . या प्रकरणात फेअरफॅक्स कंपनीला गेलला 3 लाख ऑस्ट्रेलियन डॉलर्सची नुकसान भरपाई द्यावी लागणार आहेत . न्यू साऊथ वेल्स सर्वोच्च न्यायलयाचे न्यायाधीश लुसी मॅक्कलम यांनी हे आदेश दिले आहेत . फेअरफॅक्स मीडिया कंपनीने 2015ची विश्वकरंडक स्पर्धा सुरु असताना सिडनी येथील सामन्यात मसाज थेरेपिस्टसमोर अशोभनीय कृत्य केल्याचे वृत्त प्रसिद्ध केले होते . त्यामुळे माझ्या प्रतिमेवर डाग लागला असे सांगत त्याने या कंपनीवर हा दावा ठोकला होता . मात्र , या निर्णयाविरोधात फेअरफॅक्स मीडिया कंपनी दाद मागणार आहे . फेअरफॅक्स मीडिया कंपनीने त्यांच्या वृत्तपत्रांमधून ख्रिस गेलवर अशोभनीय वर्तन केल्याचा आरोप करण्यात आला होता . या प्रकरणात ऑक्टोबर 2017 मध्ये चार सदस्यीय ज्युरींनी गेलच्या बाजूने निर्णय दिला होता . त्यानंतर आता न्यू वेल्स सर्वोच्च न्यायालयानेही गेलच्याच बाजूने निर्णय दिला आहे ."
lifestyle,"जगाची थाळी गुलाबजाम म्हटलं की कुणाही भारतीय माणसाच्या तोंडाला पाणी सुटतं . पण तो खास आपला पदार्थ मात्र नाही . वेगवेगळ्या पद्धतीने जगभर गुलाबजामसदृश पदार्थ आवडीने खाल्ले जातात . इतिहासातल्या अनेक घटना बघताना त्यातील महत्त्वाच्या व्यक्तींच्या चुका अगदी सहज दिसून येतात , त्यावर पुढे अनेक जण भाष्यदेखील करत बसतात , मात्र एक अशी गोड चूक आहे इतिहासातली , ज्याबद्दल सगळे नुसते बोलत नाहीत , तर अजूनपर्यंत ती चूक प्रेमाने आपलीशी करतात ! ही कथित चूक केली एका पर्शियन खानसाम्याने . तोही कोणी साधासुधा नाही , तर खुद्द मुगल सम्राट शाहजहानचा खानसामा ! याच चुकीचा परिपाक म्हणजे आजच्या काळातला गुलाबजाम ! टर्की आणि इतर मध्य आशियायी प्रांतावर आधिपत्य असलेल्या तुर्की राज्यकर्त्यांनी गुलाबजामूनसारखा एक पदार्थ भारतात आणल्याचे समजले जाते . मुळात आजच्या काळात सर्रास वापरले जाणारे या पदार्थाचे नाव - गुलाबजाम हेही अपभ्रंशातून तयार झालेले आहे . मूळ नाव गुलाबजामून हे पर्शियन शब्द गुल - गुलाबाचे फुल आब - पाणी आणि जामून - जांभूळ या तीन शब्दांपासून तयार झालेले आहे . गुलाबजल घालून केलेल्या पाकात सोडलेले जांभळाएवढे तळलेले उंडे म्हणजे गुलाबजामून अशा अर्थी ते नाव पडले . हा पदार्थ मूळ तुर्की - अरबी लोकांमुळे भारतात पोचला , तरी त्या प्रांतामध्ये त्याची नावे अतिशय निरनिराळी आहेत . लोकमा / लुक्मा ( lokma / luqma ) अशा अर्थी तुर्की किंवा अरबी नावे आहेत . लोकमा म्हणजे तोंडभर किंवा एका घासाएवढे . लुक्मा बनवण्याची पद्धत आणि कृती भारतातल्या गुलाबजामूनपेक्षा बरीच निराळी आहे . मैदा , साखर , यीस्ट आणि किंचित मीठ घालून पीठ मळून घेतात आणि गरम तेलात हे पीठ सोडतात . त्या गरम पिठाच्या गोळ्यांवर मध किंवा साखरेचा पाक ओतून देतात . गरम किंवा गार , अशा दोन्ही प्रकारे हा पदार्थ खातात . लग्न , रमजान आणि चालीसवा अर्थात मृत्यूपश्चात चाळिसावा दिवस , जेव्हा दुखवटा संपतो , अशा विशेष प्रसंगी हा लुक्मा खाण्याची आणि वाटण्याची पद्धत आहे . साधारण नवव्या शतकातल्या ओट्टोमन साम्राज्यातले खानसामे हा पदार्थ बनवत अशा नोंदी आढळतात . दुखवटय़ानंतर हा पदार्थ खाण्याचे संकेत खासकरून तुर्कस्तानात आजही आढळतात . रस्त्यावरील येणाऱ्या - जाणाऱ्या लोकांनादेखील एक एक लुक्मा वाटला जात असे . प्रत्येक जण मृतात्म्यास शांती लाभावी म्हणून प्रार्थना करून हा लुक्मा ग्रहण करत असे . हाच लुक्मा ओट्टोमन साम्राज्यामुळे सायप्रस आणि ग्रीस इथवर पोचला . तिथे हा लोक्मिद्स ( loukoumades ) या नावाने प्रसिद्ध आहे . इथे मात्र हा सर्रास खाल्ला जाणारा गोड पदार्थ आहे . यावर किंचित पिठीसाखर किंवा मध आणि दालचिनीपूड घालून खाल्ले जाते . ग्रीक ज्यू लोक स्फिंगी या नावाने हा पदार्थ बनवतात , तो हानुका या त्यांच्या पारंपरिक सणानिमित्त . अल बगदादी या १३व्या शतकातील अरबी पाककृतीच्या पुस्तकातदेखील या लुक्माचा उल्लेख आढळतो . इथे या पदार्थाला ‘लुक्मा अल कादी’ म्हणून संबोधले गेले आहे . लुक्मा अल कादीचा शब्दशः अर्थ होतो न्यायाधीशाचे तोंड भरून टाकणारा किंवा न्यायाधीशाचा लुक्मा . अॅरिस्टॉटल आणि इतर समकालीन लेखकांनी प्लाकोन्ता या भेटस्वरूपी केकचे वर्णन केले आहे . हे केक ऑलिव्हच्या तेलात तळून , त्यावर मध घालून , त्या काळातील विजयश्री प्राप्त केलेल्या ऑलिम्पिक स्पर्धकांना देण्यात येत . प्रत्येक जिंकणाऱ्या खेळाडूस डोक्यावर ऑलिव्हच्या पानांचा मुकुट ( kontinos wreath ) आणि हे गुलाबजामून सदृश गोडाचे पदार्थ ( plakonta ) भेट म्हणून देण्यात येत . त्या काळात पदके देण्याची पद्धत अजून सुरू झालेली नव्हती . प्रत्येक खेळात एकच विजेता घोषित केला जात असे . एनक्रीडस ( enkrides ) नावाचा जुना ग्रीक पदार्थदेखील याच प्रकारे बनवला जात असे . प्लाकोन्ता आणि एनक्रीडस हे लोक्मिद्सचेच पूर्वज असावेत असा कयास आहे . ग्रीस जवळील इटलीतदेखील असाच एक गोड पदार्थ बनवला जातो - स्त्रुफ्फोली ! हा पदार्थदेखील दिसायला गुलाबजामूनसारखाच असून याचे गोळे मात्र खेळण्यातल्या गोटय़ा असतात , तेवढेच असावे लागतात . वर सुकामेवा आणि मध घालून हा पदार्थ खाल्ला जातो . त्यावर दालचिनी पूड आणि संत्र्याचे साल बारीक किसून घातले जाते . काही ठिकाणी हा पदार्थ नाताळसाठी खास बनवला जातो . गुलाबजामून हा पदार्थ भारतात मुगल राज्यकर्ते किंवा तुर्की - पर्शियन लोकांनी आणला , रुजवला . या पदार्थाचे चपखल भारतीयीकरण कसे झाले हेही अतिशय रंजक आहे ! केवळ मैदा वापरण्यापेक्षा खवा , मावा , दुधाची भुकटी घालून हा पदार्थ बनवला जाऊ लागला . बंगाल प्रांतात हा पदार्थ थोडा निराळा होतो . तिथे पनीर वापरून हा बनवला जातो . इथे त्याचा आकारदेखील बदलून , लांबुळका होतो . पन्तुआ ( pantua ) हा बंगाली गुलाबजामून गोलसर असतो तर लांग्चा ( langcha / lyangcha ) हा उभट आकार असलेला पदार्थ हा बंगाल , आसाम , ओडिशा इथे लोकप्रिय आहे . लांग्चा हे नाव या पदार्थाला पडले त्याचादेखील मजेदार किस्सा आहे . बंगालमधल्या बुध्र्वान प्रांतातला हा मूळचा पदार्थ आहे . कृष्णनगरची राजकुमारी बुध्र्वानच्या राजघराण्यात लग्न करून गेली . पुढे गर्भवती असताना तिची अन्नावरची वासना उडाली , काय खायची इच्छा होते , अशी विचारणा झाली तेव्हा लांग्चा असे उत्तर आले ! हा काय गूढ पदार्थ आहे , हे त्या राज्याच्या आचाऱ्यांना ( मोडक / मोयरा - आचारी ) समजेना . पुढे समजले की कोणी लंगडा आचारी हा गोड पदार्थ तयार करण्यात निष्णात होता , त्या राजकन्येला केवळ इतकेच आठवत होते . त्याचा कृष्णनगरमध्ये शोध घेऊन त्याला जमीनजुमला देऊन बुध्र्वानमध्ये येऊन हे पक्वान्न करण्याची विनंती करण्यात आली , तेव्हापासून तेच त्या पदार्थाचे नाव झाले . बुध्र्वानचे लांग्चे सुप्रसिद्ध आहेत . शक्तिगढ ( saktigarh ) हे ठिकाणदेखील या लांगच्यांसाठी प्रसिद्ध आहे . राष्ट्रीय महामार्ग १९ वरील ही जागा प्रत्येक खवय्याला खुणावत राहते , इथले लांग्चे हे केळ्याच्या आकारातले असतात , अधिक काळपट आणि अधिक गोडदेखील असतात . बंगालमध्येच असाच अजून एक जोड पदार्थ आढळतो - लेडीकेनी ! हा एखाद्या चेंडूएवढा मोठा पन्तुआ / गुलाबजामून असतो . भीमचंद्र नाग या आचाऱ्याने १८५७ च्या उठावानंतर भारतात आलेल्या चार्ल्स कॅन्निंग आणि लेडी कॅन्निंग , यांच्यासाठी खास बनवला होता . हा गोड पदार्थ लेडी कॅन्निंग यांना खूपच आवडला आणि त्या वारंवार याची मागणी करत , यावरून त्यांचे नाव या पदार्थाला दिले गेले . पुढे लेडी कॅन्निंग या नावाचा अपभ्रंश होत लेडीकेनी हा शब्द रुजला , तो आजपर्यंत वापरला जातो ! लग्नाच्या पंगतीत आग्रहाचा गुलाबजाम , नवदाम्पत्याने एकमेकांना भरवलेल्या पहिल्या घासाचा मानकरी गुलाबजाम आणि प्रत्येक सणाच्या निमित्ताने घराघरात खाल्ला जाणारा लाडका पदार्थ - गुलाबजामून ! भारत , पाकिस्तान आणि बांगलादेश या तिन्ही देशांत हा पदार्थ अतिशय लोकप्रिय आहे . त्याचबरोबर चीन आणि तैवानमध्येदेखील साधारण साधम्र्य असलेले गोडातले प्रकार बनवले जातात . अमेरिकेतले डोनट होल्स बघूनदेखील ज्यांची आठवण होते असे हे गुलाबजामून ! मात्र या गोड गुलाबी पदार्थाला एक निराळा साज चढवला आहे राजस्थानी खाद्यसंस्कृतीने ! इथे गुलाबजामून की सब्जी बनते ! टोमॅटो आणि काजूची पेस्ट घालून ग्रेव्ही तयार करून त्यात नुसते तळलेले गुलाबजामून घालून त्याची रस्सा भाजी केली जाते ! जोधपूरची ही भाजी सुप्रसिद्ध आहे ! हा पदार्थ भारतात रस्त्यावर , ढाब्यावर ते थेट पंचतारांकित हॉटेल्सपर्यंत सगळीकडे मिळतो . गुलाबजामून रबडी , गुलाबजामून आणि आईस्क्रीम , गुलाबजामून ट्रायफल पुडिंग , गुलाबजामून चीजकेक , गुलाबजामून कस्टर्ड , गुलाबजामून कुल्फी , गुलाबजामून कपकेक , गुलाबजाम केक , गुलाबजामून पार्फेत अशा असंख्य नव्या रूपात गुलाबजामूनचा आस्वाद घेता येतो ! असा हा गोड , सर्वाना वेड लावणारा पदार्थ . भारतातील सर्व जाती - धर्मीयांना जोडणारा पदार्थदेखील ठरला आहे . ईद आणि दिवाळी दोन्ही सणांना हा पदार्थ हमखास खाल्ला जातो . सुखात आणि दुःखात , विजयात आणि पराजयात जो जगभर खाल्ला जातो असा हा लुक्मा अल कादी म्हणजेच आपला गुलाबजाम ! प्राजक्ता पाडगावकर – response . lokprabha @ expressindia . com सौजन्य – लोकप्रभा"
lifestyle,"प्राजक्ता पाडगावकर – response . lokprabha @ expressindia . com पुण्यातल्या लग्नांमध्ये केले जाणारे अळूचे फतफते ही काही फक्त पुणेकरांची मक्तेदारी नाही . जगात इतरत्रही त्याच्याशी साधर्म्य असणाऱ्या भाज्या , तसंच अळूवडय़ा केल्या जातात . कोणत्याही पुणेरी , मराठमोळ्या कार्यात एखाद्या पदार्थाचा का समावेश असतो , हे मला आजवर समजले नसेल , असा पदार्थ म्हणजे अळूचे फतफते ! कोणतीतरी हिरवट गर्गट भाजी , केवळ कवळी घातलेल्या आजी - आजोबांसाठी खास बनवली जात असावी असा माझा कयास असे , मात्र त्यातले किंचित मऊ झालेले , शिजलेले शेंगदाणे , खोबऱ्याचे काप आणि चण्याची डाळ हे अगदी माझ्यासाठीच घातले गेले आहेत असा एक सुप्त भाव असे . अळूच्या वडय़ा खूप आवडतात , मात्र भाजीशी कधीच सूत जमले नाही माझे . भारत सोडला तेव्हा बाकी दुःख वगरे खूप झाले असले तरी नावडत्या भाज्यादेखील मागे राहिल्या , हा बारकासा आनंददेखील झाला होताच . म्हणजे फार प्रेमाने चाकवत , घोळू , अंबाडी , हिरवा माठ , अळू , शेवग्याचा पाला या भाज्या मी खात नसे हे आलेच ओघाने . मात्र आयुष्याची स्वतःची अशी काही खास विनोदबुद्धी असावी . म्हणजे असतेच , आणि याच नियमाने , मला अळूचे फतफते पुन्हा भेटलेच . मात्र ते भारतात नाही तर दूर प्योर्तो रिकोमध्ये ! अमेरिकेचा भाग असूनदेखील भारताचा , विशेष करून कोकणाचा फील हवा असेल तर हमखास जावे असे ठिकाण . तिथे कॅरिबियन द्वीपसमूहाचे पदार्थ मिळणारे एक खास ठिकाण होते . काहीतरी फार वेगळे आपण खाऊन बघणार आहोत , अशा समजुतीने आम्ही तिथे गेलो खरे मात्र जे समोर आले ते बघून हसावे का रडावे असे झाले . त्रिनिदादचा खास पदार्थ , एकूण कॅरिबियन देशांत अतिशय लोकप्रिय असा पदार्थ ( callaloo ) काल्लालू ! ! म्हणजे काय तर कॅरिबियन पद्धतीचे अळूचे फतफते ! ! असे भीषण विनोद फक्त आयुष्यच करू जाणे . बरे फतफते द्या , एकवेळ खाते , हा काल्लालू नको , अशातली गत . कारण यात अळूच्या पानांसोबत हिरव्या माठाची किंवा पालकाची पाने घातली जातात . त्यात भेंडी , गाजर , तांबडा भोपळा , शिमला मिरची , हिरवी मिरची , लसूण , पातीचा कांदा , साधा कांदा , सेलेरी असे अवांतर काय काय देखील घातले जाते . अर्थात हे सगळे कमी का काय म्हणून यात खास इथल्या डुकराच्या शेपटय़ा किंवा माशाचे तुकडे किंवा खेकडय़ांच्या नांग्या घातल्या जातात . सगळ्या भाज्या सर्वप्रथम नारळाच्या दुधात शिजवून घेतल्या जातात . हे गर्गट , रवीने एकजीव करून घेतले जाते , त्यात निराळ्या शिजवून घेतलेल्या शेपटय़ा किंवा नांग्या घातल्या जातात , म्हणजे झाले तयार काल्लालू ! घ्या ! म्हणजे आपल्या आज्या - पणज्या प्रेमळ म्हणून दाणे खोबऱ्यावर भागले असं म्हणायची वेळ आली . कितीही प्रसंग मजेदार असला तरी काही गोष्टींचे नवल काही केल्या शमले नाही . एक म्हणजे इथे कुठून आला हा अळू , दुसरे म्हणजे त्याची पाने वापरण्याची पद्धत . तिसरे म्हणजे अळूचा खाजरेपणा कमी करण्यासाठी आणि चिरण्यासाठी वापरलेली पद्धत . आपल्याकडे देठाच्या रंगावरून अळू खाजरा का कमी खाजरा हे सांगता येते . किंचित जांभळे , गडद देठ असेल तर अळू सहसा कमी खाजरा असतो . चिंचेतल्या आंबटपणामुळे आणि गुळाच्या गुणांमुळे अळूचे खाजरेपण आटोक्यात येते . कॅरिबियनमध्ये हा अळू थंडगार पाण्यात रात्रभर किंवा किमान काही तास चिरून , भिजवून ठेवतात . त्यानेदेखील अळूचा खाजरेपणा कमी होतो . अळवाचे पान चिरताना कायम हाताला गोडे तेल लावून घेतले जाते . पानाच्या पुढचे एक टोक नखाने खुडून , पान पालथे घालून त्याचे देठ निराळे काढले जाते . उरलेल्या पानाच्या शिरा काढून घेऊन , देठावरचे आवरणदेखील सोलून काढले जाते . त्यानंतर पानाचा पालथ्या बाजूने जिथे देठ जोडलेले असते , तो भाग चिरून निराळा केला जातो . तिथूनच पुढे चिरत अळूच्या पानाच्या लांब बारीक पट्टय़ा काढल्या जातात . इथवरची कृती अगदी हुबेहूब भारतासारखीच आहे . किंबहुना भारतातून अनेक शतकांपूर्वी भारतीय कामगार कामानिमित्त कॅरिबियनला गेले असता , तिथेच स्थायिक झाले होते . कदाचित त्यामुळे असेल , मात्र ही पद्धत सर्वत्र आढळते . कॅरिबियन बेटांपासून , उत्तर आणि दक्षिण अमेरिकेतदेखील अळू किंवा त्याच जमातीतल्या अनेक वनस्पती आढळतात . इथल्या काही भागांत त्यांना तण म्हणून हेटाळले जाते , मात्र क्युबा , प्योर्तो रिको , डॉमिनिकन रीपब्लिक , जमेका , त्रिनिदाद टोबेगो त्याचबरोबर पश्चिम आफ्रिकन देश , फिलिपिन्स इथे अळूची पाने अतिशय चवीने खाल्ली जातात . काल्लालू हा तिथला अतिशय आवडता पदार्थ आहे . यात प्रत्येक बेटांवर नानाविध गोष्टी घातल्या जातात . त्रिनिदादच्या भागांत नारळाच्या दुधात अळूची पाने आणि भाज्या शिजवल्या जातात त्यात भेंडीदेखील चिरून घातली जाते . तिथे अळूच्या पानांना ‘भाजी ( bhaji ) किंवा ‘भाज्या’ असेच संबोधतात . इतर कॅरिबियन बेटांवर अळूची पाने शिजवली जातात . त्यात प्रत्येक बेटांवर मुबलक प्रमाणात उपलब्ध मांस घातले जाते . कधी डुकराच्या शेपटय़ा , कधी रेडय़ाचे मांस , कधी सुंगट , कधी खेकडे तर कधी बकरी किंवा शेळीचे मांस . अळूच्या पानाच्या वडय़ा जसे महाराष्ट्र , गुजरात , गोवा , कर्नाटक या भागांत केल्या जातात , तशाच प्रकारे पोलेनेशियामध्ये अळूवडय़ासदृश एक पाककृती आढळते लाऊलाऊ ( laulau ) या नावाची . हवाई बेटावरील रहिवाशांची ही अतिशय आवडती पाककृती असून ती सामूहिकरित्या केली जाते . मोठय़ाला रांगेत बसून लोक आपापले नियोजित काम करतात आणि एकत्रित येऊन मोठय़ा प्रमाणावर या पदार्थाची निर्मिती करतात . काही लोक अळूची पाने स्वच्छ करतात , त्यापुढील लोक त्याचे देठ खुडून त्याचा द्रोणासारखा आकार करतात , त्यात पुढची व्यक्ती डुकराचे मांस भरते . त्यावर साल्मन किंवा तत्सम मोठय़ा आकाराच्या माशाचा तुकडा ठेवला जातो . हा सगळी मसाला भरलेली पाने व्यवस्थित दुमडून , त्याचा चौकोन तयार केला जातो . हा चौकोन केळीच्या पानात किंवा कर्दळीच्या पानात घालून त्याची पुरचुंडी केली जाते . अशा अनेक पुरचुंडय़ा एकत्रित करून केळीचे खांद फोडून एका जाळीच्या चौकोनी भांडय़ात रचले जातात . यात सगळ्या पुरचुंडय़ा घालून वरून अजून थोडे केळीचे खांद घालून त्यावर ब्रेडफ्रुट किंवा हिरवी केळी ठेवली जातात . जमिनीत एक मोठा खड्डा खणून त्यात ही भांडी एकत्रित पुरली जातात . त्यावर तापवलेल्या मोठय़ा दगडांचा थर असतो . या भांडय़ांवरून मोठी केळीची पाने , कर्दळीची पाने घालून संपूर्णपणे झाकले जाते . त्यावर ओले गोणपाट घातले जातात . त्यावरून प्लास्टिकचे मोठे कापड घातले जाते . या अशा मोठय़ा ओव्हनसदृश रचनेला ‘इमू’ म्हणून ओळखतात . हे सगळे दडपून चारएक तास शिजले की सगळे थर काढून , लोक प्रत्येकी एक एक पुरचुंडी घेऊन ती उघडून त्यातील अळूच्या पानातले मांस खातात . यासोबत भात खाल्ला जातो . छोटय़ा प्रमाणात हा पदार्थ करताना , पातेल्यावर चाळणी ठेवून या पुरचुंडय़ा शिजवून घेता येतात . अळकुडेदेखील जगभर वापरली जातात . अझोरेस , बांगलादेश , ब्राझील , चीन , तवान , पोलोनेशियामधील द्वीपसमूह , कोस्तारिका , निकारागुआ , पनामा , केनिया , युगांडा , टांझानिया , मालावी , मोझांबिक , झिम्बाब्वे , इजिप्त , युरोपमधील देश , जपान , कोरिया , टर्की , फिजी अशा जवळ जवळ सर्वच प्रदेशांत अळूची लागवड केली जाते . नायजेरियामध्ये जगातले सर्वात जास्त अळूचे उत्पादन होते . भारतातदेखील सर्वत्र अळू वापरला जातो . विशेषकरून पूर्व प्रांतात , आसाम , मिझोराम , मणिपूर , सिक्कीम इथे अळूची भाजी डुकराचे मांस घालूनदेखील केली जाते . बंगाल , हिमाचल प्रदेश , ओडिशा , बिहार , उत्तराखंड , केरळ , आंध्रप्रदेश , तेलंगाणा , तामिळनाडू , गोवा अशी जवळ जवळ भारतभर अळूच्या रोपाचे विविध भाग वापरले जातात . या भाजीला जगभर एवढी मान्यता मिळाली कारण ही अतिशय पौष्टिक आहे , यात अनेक जीवनसत्वे , धातू , प्रथिने आढळतात . पुन्हा जर कधी अळूचे फतफते पानात दिसले तर जगातले इतर अनेक लोक हे चवीने खातात याची आठवण नक्की ठेवा !"
entertainment,"आपल्या परखड भूमिकांसाठी ओळखली जाणारी ट्विंकल खन्ना कधीच तिच्या वक्तव्यांसाठी कोणाचीही माफी मागत नाही . सध्या सुरु असणाऱ्या एका वादातही तिने हीच भूनिका घेतल्याचे पाहायला मिळत आहे . युट्यूबर मल्लिका दुआ आणि अभिनेता अक्षय कुमार यांच्यामध्ये सुरु असणाऱ्या आरोप प्रत्यारोपांच्या सत्रात ट्विंकलने उडी घेतल्यामुळे तिच्या ट्विटवर आणि मत मांडण्याच्या पद्धतीवरच सध्या अनेकांचे लक्ष लागून राहिले आहे . अक्षयने ‘द ग्रेट इंडियन लाफ्टर चॅलेंज’ या कार्यक्रमात मल्लिकाविषयी केलेल्या आक्षेपार्ह वक्तव्यानंतर या सर्व प्रकरणाला वाचा फुटली होती . त्यानंतर ट्विंकलने ट्विट करत अक्षयची बाजू मांडत या प्रकरणात उडी घेतली . हे प्रकरण कुठे शांत होण्याचे नाव घेत नाही तोच ट्विंकलने आणखी एक ट्विट करत पुन्हा मल्लिकाची खिल्ली उडवली आहे . “अक्षय कुमारची आवडती गाडी कोणती…’बेल’गाडी , तो मशिदीत का जातो ? ‘दुआ’ मागण्यासाठी” , असे विनोदी अंगाने जाणारे ट्विट तिने केले . तिच्या या ट्विटवर मल्लिकानेही उपरोधिकपणे हसण्याचे ट्विट करत हे प्रकरण आणखी चाळवले आहे . मल्लिका आणि ट्विंकलचा चाहता वर्ग पाहता दोघींचेही हे ‘ट्विटर वॉर’ लगेचच चर्चेचा विषय ठरत आहे . त्यांच्या वादात आता अक्षय कुमार काही प्रतिक्रिया देत विषयाला पूर्णविराम देतो का , याकडेच अनेकांचे लक्ष लागून राहिले आहे . वाचा : अभिनयाव्यतिरिक्त बॉलिवूडकरांचे ‘हे’ आहेत ‘इन्कम सोर्स’ एका टेलिव्हिजन शोमधील अक्षयच्या ‘त्या’ वक्तव्यामुळे सोशल मीडियावरही बऱ्याच चर्चा रंगल्या . मल्लिका दुआचे वडिल , ज्येष्ठ पत्रकार विनोद दुआ यांनीसुद्धा अक्षयवर नाराजी व्यक्त केली होती . सरतेशेवटी ट्विंकलने या प्रकरणात उडी घेत ट्विट करत सारवासारव करण्याचा प्रयत्न केला . ‘जो स्पर्धक उत्तमरित्या सादरीकरण करतो , त्याच्यासाठी मंचावरील एक घंटा वाजवली जाते . बजाओ किंवा बजाऊंगा या शब्दांचा चुकीचा अर्थ घेऊ नये . विनोदाला चुकीच्या पद्धतीने मांडू नका’ , असे म्हणत तिने अक्षयच्या वक्तव्याचा हेतू स्वतःच्या दृष्टीकोनातून मांडण्याचा प्रयत्न केला होता . ‘अक्षयने तो संवाद विनोदी अंदाजात वापरला होता . सहसा हा संवाद सर्वांकडूनच वापरला जातो . त्याचे उदाहरण द्यायचे झाल्यास , ‘मै तुम्हारी बजा दूंगा । , या मेरी बज गई । ’ ही वाक्ये नेहमीच वापरली जातात . यात कोणताच चुकीचा अर्थ नाही , ’ असंही ती म्हणाली होती . नकलाकार श्याम रंगीलाने त्याचा परफॉर्मन्स दिल्यानंतर मल्लिकाने त्याची प्रशंसा करण्यासाठी घंटा वाजवली असता , अक्षयने तिला म्हटले की , ‘आप बेल बजाओ , मै आपको बजाता हूं । ’ आणि हा व्हिडिओ सोशल मीडियावर व्हायरल झाल्यामुळेच हे प्रकरण चर्चेत आले होते ."
lifestyle,"विवो वाय ६६ विवो वाय ६६ मध्ये ५ . ५ इंचचा एचडी आईपीएस डिस्प्ले देण्यात आला आहे व स्क्रीनवर २ . ५ डी ग्लास लावण्यात आल्यामुळे मोबाइल स्क्रीन अधिक आकर्षक झाली आहे . या मोबाइलमध्ये आय प्रोटेक्शन मोड देण्यात आल्यामुळे मोबाइल वापरताना डोळ्यांना त्रास होत नाही . या मोबाइलमध्ये थ्री जीबी रॅम आणि ३२ जीबी मेमरी देण्यात आली आहे . या मोबाइलमध्ये दोन सिम कार्ड राहू शकतात . तसेच मोबाइलचे स्टोरेज तुम्ही मेमरी कार्डच्या सहाय्याने २५६ जीबीपर्यंत वाढवू शकता . यात मीडिआटेकचा एमटी ६७५० हा प्रोसेसर आणि माली टी ८६० एमपीटू हा जीपीयू वापरण्यात आला आहे . हा मोबाइल अँड्रॉइड सिक्स या ऑपरेटिंग सिस्टीमवर चालतो . यात मागील बाजूस तेरा मेगापिक्सेलचा कॅमेरा आणि फ्लॅश तर पुढील बाजूस १६ मेगापिक्सेलचा कॅमेरा आणि फ्लॅश देण्यात आला आहे . यात ३००० एमएएचची बॅटरी देण्यात आली आहे . कनेक्टिव्हिटीसाठी यात फोरजी विओएलटीई , एलटीई , थ्रीजी , टूजी आहे . यात वायफाय , जीपीएस , ब्लूटूथ , एफएम आहे . तुम्ही तुमचा पेन ड्राइव्ह या मोबाइलला जोडू शकता . हा मोबाइल सोनेरी आणि काळ्या रंगामध्ये ऑनलाइन आणि दुकानांमधे उपलब्ध आहे . विवो वाय ६६ किंमत : रु १४ , ८०० / - सोनी एक्सपेरिआ एक्स झेड एस सोनी एक्सपेरिआ एक्स झेड एसमध्ये ५ . २ इंचचा फुल एचडी ट्रिलुमिनस डिस्प्ले देण्यात आला आहे व गोरिला ग्लास संरक्षण देण्यात आले आहे . या मोबाइलमध्ये फोर जीबी रॅम आणि ६४ जीबी मेमरी देण्यात आली आहे . या मोबाइलमध्ये दोन सिम कार्ड राहू शकतात . तसेच मोबाइलचे स्टोरेज तुम्ही मेमरी कार्डच्या सहाय्याने २५६ जीबीपर्यंत वाढवू शकता . यात कॉलकॉमचा स्नॅपड्रॅगॉन ८२० हा प्रोसेसर वापरण्यात आला आहे . त्यामुळे तुम्ही विना अडथळा मोबाइलचा उपयोग करू शकता . हा मोबाइल अँड्रॉइड सेव्हन या ऑपरेटिंग सिस्टीमवर चालतो . यात मागील बाजूस १९ मेगापिक्सेलचा कॅमेरा आणि फ्लॅश तर पुढील बाजूस तेरा मेगापिक्सेलचा कॅमेरा देण्यात आला आहे . यामुळे तुमचे फोटो अधिक चांगले येण्यास मदत होईल . यात फोरजी विओएलटीई , एलटीई , थ्रीजी , टूजी आहे . यात वायफाय , जीपीएस , एनएफसी , ब्लूटूथ , एफएम आहे . तुम्ही तुमचा पेन ड्राइव्ह या मोबाइलला जोडू शकता . यात २९०० एमएएचची बॅटरी देण्यात आली असून ती जलद चाìजग करते . या मोबाइलला िफगरिपट्र स्कॅनर देण्यात आले आहे . या मोबाइलला धूळ आणि पाण्यापासून संरक्षण देण्यात आले आहे . हा मोबाइल काळा , निळा आणि चंदेरी या रंगांमध्ये ऑनलाइन आणि दुकानांमधे उपलब्ध आहे . सोनी एक्सपेरिआ एक्स झेड एस किंमत : रु . ४७ , ९९० / - विवो व्ही फाइव्ह एस विवो व्ही फाइव्ह एसमध्ये ५ . ५ इंचचा एचडी आईपीएस डिस्प्ले देण्यात आला आहे . स्क्रीनवर २ . ५ डी ग्लास लावण्यात आल्यामुळे मोबाइल स्क्रीन अधिक आकर्षक झाली आहे . या मोबाईलमध्ये फोर जीबी रॅम आणि ६४ जीबी मेमरी देण्यात आली आहे . या मोबाइलमध्ये दोन सिम कार्ड राहू शकतात . तसेच मोबाइलचे स्टोरेज तुम्ही मेमरी कार्डच्या सहाय्याने २५६ जीबीपर्यंत वाढवू शकता . यात मागील बाजूस तेरा मेगापिक्सेलचा कॅमेरा आणि फ्लॅश तर पुढील बाजूस वीस मेगापिक्सेलचा कॅमेरा आणि फ्लॅश देण्यात आला आहे . ज्यामुळे तुमचे फोटो सुंदर येण्यास मदत होईल . यात मीडिआटेकचा एमटी ६७५० हा प्रोसेसर आणि माली टी ७६० एमपीटू हा जीपीयू वापरण्यात आला आहे . हा मोबाईल अँड्रॉइड सिक्स या ऑपरेटिंग सिस्टीमवर चालतो . यात ३००० एमएएचची बॅटरी देण्यात आली आहे . यात फोरजी विओएलटीई , एलटीई , थ्रीजी , टूजी आहे . यात वायफाय , जीपीएस , ब्लूटूथ , एफएम आहे . तुम्ही तुमचा पेन ड्राइव्ह या मोबाइलला जोडू शकता . या मोबाइलच्या पुढील बाजूस िफगरिपट्र स्कॅनर देण्यात आले आहे . हा मोबाइल सोनेरी आणि काळा रंगामध्ये ऑनलाइन आणि दुकानांमधे उपलब्ध आहे . विवो व्ही फाइव्ह एस किंमत : रु १८ , ९९० / - एलजी जी सिक्सः एलजी जी सिक्स मध्ये ५ . ७ इंचाची एचडी स्क्रीन देण्यात आली आहे व गोरिला ग्लास संरक्षण देण्यात आले आहे . या मोबाइलच्या पुढील बाजूस संपूर्ण स्क्रीन देण्यात आली आहे त्यामुळे मोबाइल अधिक आकर्षक दिसतो . या मोबाइलमध्ये फोर जीबी रॅम आणि ६४ जीबी मेमरी देण्यात आली आहे . यात ३३०० एमएएच बॅटरी देण्यात आली असून ती जलद चाìजग करते . या मोबाइलमध्ये दोन सिम कार्ड राहू शकतात . तसेच मोबाइलचे स्टोरेज तुम्ही मेमरी कार्डच्या सहाय्याने टू जीबीपर्यंत वाढवू शकता . यात कॉलकॉमचा ८२१ हा प्रोसेसर वापरण्यात आला आहे . हा मोबाइल अँड्रॉइड सेव्हन या ऑपरेटिंग सिस्टीमवर चालतो . यात मागील बाजूस तेरा मेगापिक्सेलचे दोन कॅमेरे आणि फ्लॅश तर पुढील बाजूस पाच मेगापिक्सेलचा कॅमेरा देण्यात आला आहे . ज्यामुळे तुमचे फोटो स्पष्ट व अधिक चांगले येण्यास मदत होईल . यात फोरजी विओएलटीई , एलटीई , थ्रीजी , टूजी आहे . यात वायफाय , जीपीएस , ब्लूटूथ , एफएम आहे . तुम्ही तुमचा पेन ड्राइव्ह या मोबाईलला जोडू शकता . या मोबाईलच्या मागील बाजूस िफगरिपट्र स्कॅनर देण्यात आले आहे . हा मोबाईल चंदेरी आणि काळ्या रंगामध्ये ऑनलाइन आणि दुकानामधे उपलब्ध आहे . एलजी जी सिक्स किंमत : रु ४१ , ९९० / - निखिल जोशी सौजन्य – लोकप्रभा response . lokprabha @ expressindia . com"
entertainment,"विविध धाटणीच्या कथानकांना अतिशय प्रभावीपणे हाताळत काही काही अफलातून चित्रपट प्रेक्षकांच्या भेटीला येतात . त्याच वाटेवर चालत आणखी एक चित्रपट लवकरच चित्रपटगृहांमध्ये दाखल होणार असून , या चित्रपटाच्या नावावरुन प्रेक्षकांच्या मनात प्रचंड कुतूहल पाहायला मिळत आहे . कारण या चित्रपटाचं नाव आहे , ‘रेडू’ . लँडमार्क फिल्मच्या विधी कासलीवाल प्रस्तूत आणि नवल फिल्म्सचे नवलकिशोर सारडा निर्मित , ब्लिंक मोशन पिक्चर प्रायव्हेट लिमिटेड यांच्या सहयोगाने येत्या १८ मे रोजी प्रदर्शित होत असलेला , सर्वोत्कृष्ट राज्य पुरस्कारप्राप्त ‘रेडू’ हा चित्रपट प्रदर्शित होणार आहे . त्यातील ‘करकरता कावळो’ हे गाणं नुकतच लाँच करण्यात आलं असून , मालवणी भाषेचा गोडवा या गाण्यातून प्रेक्षकांची मनं जिंकतोय . या गाण्याचं लेखन आणि संगीत राज्य पुरस्कारप्राप्त विजेते विजय नारायण गवंडे यांचं असल्यामुळे , हे गाणं रसिकांसाठी मनोरंजनाची मोठी मेजवानी ठरत आहे . अमिता घुगरी आणि प्रवीण कुंवर या स्थानिक कलाकारांकडून हे गाणे गाऊन घेतलं असल्यामुळे , या गाण्यात कोकणची धमाल सिनेरसिकांना अनुभवता येत आहे . ग्रामीण जीवनातील हलकेफुलके विनोद मांडणाऱ्या या चित्रपटात मराठी - मालवणी भाषेचा सर्वाधिक वापर करण्यात आला आहे . त्यामुळे निसर्गाने नटलेल्या कोकणी संस्कृतीशी जवळीक साधण्याची नामी संधी ‘रेडू’च्या निमित्ताने शहरी प्रेक्षकांना मिळणार आहे . शशांक शेंडे आणि छाया कदम यांची प्रमुख भूमिका असलेल्या या चित्रपटात रेडिओची गमतीदार गोष्ट सांगण्यात आली आहे . ‘करकरता कावळो’ या गाण्यामध्येदेखील ही धमाल दिसत असून , सामान्य माणसाच्या आयुष्यातील आनंदाचे क्षण या गाण्यात टिपले आहेत . वाचा : UPSC results : मदरशातील शिक्षकाची यशोगाथा , जिंकली केंद्रीय लोकसेवा आयोगाची शर्यत सर्वोत्कृष्ट राज्य पुरस्कारप्राप्त सागर छाया वंजारी दिग्दर्शित आणि संकलित ‘रेडू’ या सिनेमाला नुकत्याच झालेल्या ५५ व्या महाराष्ट्र राज्य पुरस्कार सोहळ्यात आणि दिल्लीतल्या दादासाहेब फाळके चित्रपट महोत्सवात सर्वोत्कृष्ट चित्रपटाचा किताब मिळाला आहे . त्यामुळे संपूर्ण महाराष्ट्रात लवकरच प्रदर्शित होत असलेला हा ‘रेडू’ चांगलाच आवाज करणार , यात शंका नाही ."
lifestyle,"देशात हवेत उडणारी टॅक्सी या संकल्पनेला आता मूर्त रुप येणार असल्याचे नक्की झाले आहे . येत्या काही वर्षात भारतात या फ्लाईंग टॅक्सी दाखल होणार असल्याचे संकेत मिळाले आहेत . अमेरीकन कंपनी असलेल्या उबरच्या उबर एलिवेट या कंपनीने २०१३ पर्यंत जगातील ५ देशांमध्ये ही सुविधा सुरु करणार असल्याचे सांगितले असून त्यामध्ये भारताचा समावेश आहे . भारताबरोबरच जपान , फ्रान्स , ऑस्ट्रेलिया आणि ब्राझील या देशांचीही या सेवेसाठी निवड करण्यात आली आहे . त्याआधी लॉस एंजेलिस आणि दलास याठिकाणी प्रायोगिक तत्वावर ही सुविधा सुरु करण्यात येणार आहे . कंपनीने नुकतीच नागरी उड्डाण मंत्री जयंत सिन्हा यांच्याशी याबाबत बोलणी केली . भारतात सुरुवातीला दिल्ली आणि मुंबईमध्ये ही सेवा सुरु होणार असल्याचे बोलले जात आहे . त्यामुळे घाईच्या वेळेला अगदी कमी वेळात हवेतून एका ठिकाणहून दुसऱ्या ठिकाणी पोहोचणे प्रवाशांना शक्य होणार आहे . ही इलेक्ट्रीक टॅक्सी प्रतितास ३०० किलोमीटर या वेगाने उडू शकेल . हजार ते दोन हजार फूटांवर उडणाऱ्या या टॅक्सीचा हॅलिकॉप्टरपेक्षा कमी आवाज होईल . अंतराळ कायद्याअंतर्गत उबरने या प्रकल्पासाठी नासासोबत करार केला आहे . त्याअंतर्गत शहरी भागात हवाई टॅक्सी संदर्भातील संशोधन , प्रगती आणि चाचणीसंदर्भातील आव्हानांवर काम केल जात असल्याचे नासाच्या पदाधिकाऱ्यांनी सांगितले . आता उडणारी टॅक्सी असल्याने याचा दरही जास्त असेल असे आपल्याला साहजिकच वाटेल . पण हा दर सामान्य टॅक्सी इतकाच ठेवण्याचा प्रयत्न कऱणार असल्याचे कंपनीकडून सांगण्यात आले आहे . त्यामुळे या अनोख्या सेवेसाठी तुम्हाला जास्तीचे पैसे मोजण्याची आवश्यकता नसेल असा अंदाज आहे . शहारांमध्ये दिवसेंदिवस वाढत असलेली लोकसंख्या आणि त्यामुळे शहराच्या वाहतुक व्यवस्थेवर निर्माण होणार ताण यामुळे काही प्रमाणात कमी होईल अशी आशा आहे ."
entertainment,"चित्रपट , नाटक व मालिका या तिन्ही क्षेत्रांत काम केलेल्या अभिनेत्री हिमानी शिवपुरी बऱ्याच कालावधीनंतर छोट्या पडद्यावर पुनरागमन करत आहेत . त्या ऍण्ड टीव्हीवरील "" एक विवाह ऐसा भी ' मालिकेत सासूच्या भूमिकेत दिसणार आहेत . "" एक विवाह ऐसा भी ' मालिकेची कथा दोन सासूंसोबत राहाव्या लागणाऱ्या एका मुलीवर आधारित आहे . याबाबत हिमानी यांनी सांगितले की , या मालिकेची संकल्पना काहीशी वेगळी आहे . तसेच ही मालिका आश्वासक वाटल्याने मी या कामासाठी हो म्हणाले . या भूमिकेशी मी स्वतःला जोडू शकते . ही मालिका नेहमीच्या मालिकांपेक्षा वेगळी आहे . त्यामुळे प्रेक्षकांना ही मालिका आवडेल , अशी मला आशा आहे ."
entertainment,"दिग्दर्शक एस . एस . राजमौली यांचा ‘बाहुबली २’ सिनेमा सध्या कोटींच्या कोटी उड्डाणे घेतो आहे . या सिनेमाचा फायदा जेवढा निर्मात्यांना सध्या होतो आहे . तेवढाच किंबहुना त्याहून जास्त फायदा कलाकारांना होतो आहे . आता हेच बघा ना… बॉलिवूडमध्ये काम करण्याची अनेकांचीच इच्छा असते . काहींना ती संधी मिळत नाही तर काही मिळालेल्या संधीचं सोनं करतात . ‘बाहुबली’मधील कलाकारांना आता राष्ट्रीय पातळीवर ओळख मिळाली आहे . त्यामुळे यातले कलाकार बॉलिवूडमध्ये कधी दिसतील असाच प्रश्न त्यांच्या चाहत्यांना पडला आहे . त्यातही राणा डग्गुबती आणि तमन्ना भाटिया यांनी हिंदी सिनेमांत काम केले आहे . पण ‘बाहुबली’ आणि ‘देवसेने’ला हिंदी सिनेमात बघायला त्यांचे चाहते उत्सुक झाले आहेत . पण आता तुमची इच्छा पूर्ण होणार असंच वाटतंय… देवसेना कदाचित हिंदीमध्येही दिसेल , अशी शक्यता वर्तवण्यात येत आहे . बॉलिवूडचे सुप्रसिद्ध निर्माते बोनी कपूर लवकरच ‘बाहुबली’ची ‘देवसेना’ अर्थात अनुष्का शेट्टीला बॉलिवूडमध्ये लॉन्च करणार असल्याच्या चर्चा आहेत . बोनी यांनी अनुष्काला बॉलिवूडमध्ये लॉन्च करण्याची पूर्ण तयारी केली असून , आता प्रतीक्षा आहे ती फक्त अनुष्काच्या होकाराची . जर अनुष्काने बोनी कपूर यांचा प्रस्ताव स्वीकारलाच तर लवकरच प्रेक्षकांना देवसेनेचा अभिनय हिंदी सिनेमातही पाहायला मिळणार . खरेतर अनुष्काला बोनी यांच्या सिनेमात काम करण्यासाठी श्रीदेवीच मनवू शकते . याचे मुख्य कारण म्हणजे दाक्षिणात्य सिनेसृष्टीत आजही श्रीदेवीच्या नावाचा दबदबा आहे . श्रीदेवी तिथल्या अनेक दिग्दर्शक , निर्मात्यांना ओळखते . त्यामुळे या ओळखीचा फायदा घेऊन ती अनुष्काला बोनी यांच्या सिनेमात काम करण्यासाठी गळ घालू शकते . पण तरीही हिंदी सिनेमांत करायचे की नाही हे मात्र अनुष्कावर अवलंबून आहे . जेव्हापासून ‘बाहुबली २’ सिनेमा प्रदर्शित झाला , त्या दिवसांपासून बाहुबलीमधील कलाकारांवर नवीन सिनेमांत काम करण्यासाठी ऑफर्सचा पाऊस पडत आहे . पण यातही अनुष्काला आदित्य चोप्रा , विधू विनोद चोप्रा अशा अनेक बड्या निर्मात्यांनी आणि दिग्दर्शकांनी आपल्या सिनेमात काम करण्यासाठी विचारले आहे . अर्थात अनुष्काने अद्याप एकही ऑफर स्वीकारलेली नाही . तिला योग्य तो निर्णय घ्यायला वेळ हवा आहे . बॉलिवूडमधील पदार्पणासाठी योग्य सिनेमाची निवड करण्याची तिची योजना आहे . अनुष्काने ‘बाहुबली २’मध्ये देवसेनेची भूमिका साकारली होती . अमरेंद्र बाहुबलीची पत्नी बनलेल्या अनुष्काच्या अभिनयाचे कौतुक सध्या अनेक पातळींवरून होत आहे ."
sports,"बुलावायो : पाकिस्तानचा इमाम उल हक आणि फखर झमान यांनी आज झालेल्या झिंबाब्वेविरुद्ध झालेल्या सामन्यात 304 धावांची भागीदारी रचत एकदिवसीय क्रिकेटमधील सर्वोच्च भागीदारीचा विक्रम मोडला . यापूर्वी 2006मध्ये श्रीलंकेच्या उपुल थरांगा आणि सनथ जयसुर्या यांनी इंग्लंडविरुद्ध 286 धावांची सर्वोच्च भागीदारी रचली होती . सलामीवीर फखर झमान हा पाकिस्तानकडून द्विशतक करणारा पहिला खेळाडू ठरला आहे . तसेच क्रिकेटविश्वातील सहावा फलंदाज ठरला आहे . यापूर्वी सचिन तेंडुलकर , वीरेंद्र सेहवाग , रोहित शर्मा , ख्रिस गेल आणि मार्टिन गप्टिल यांनी एकदिवसीय क्रिकेटमध्ये द्विशतक केले आहे . पाकिस्तानकडून यापूर्वी सर्वाधिक धावांचा विक्रम सईद अन्वर यांच्या नावावर होता . त्यांनी 1997मध्ये भारताविरुद्ध 194 धावा केल्या होत्या . नाणेफेक जिंकून पाकिस्तानने फलंदाजी करण्याच निर्णय घेतला . सलामीला आलेल्या इमाम आणि फखरने झिंबाब्वेच्या गोलंदाजांचा धुव्वा उडवला . 304 धावांच्या भागीदारीत इमामने 113 तर फखरने 210 धावा केल्या . पाकिस्तानने 50 षटकांत फक्त एक गडी गमावत 399 धावांचा डोंगर रचला आहे . पाच सामन्यांच्या मालिकेत पाकिस्ताने तीन सामने जिंकत यापूर्वीच मालिका जिंकली आहे ."
entertainment,"हॉलिवूड चित्रपट निर्माता हार्वी विनस्टीन लैंगिक शोषण प्रकरण सध्या प्रचंड चर्चेत आहे . हॉलिवूड मागोमाग बॉलिवूडमध्येही याविषयीच्या चर्चा रंगू लागल्या आहेत . हॉलिवूडमधील बऱ्याच अभिनेत्रींनी या निर्मात्यावर लैंगिक अत्याचार केल्याचा आरोप केल्यानंतर हा विषय चर्चेत आला . पाश्चात्य चित्रपटसृष्टीचा खरा चेहरा सर्वांसमोर उघड झाल्यानंतर सोशल मीडियावरही याविषयीच्या चर्चांनी जोर धरला . दरम्यान , हार्वीच्या क्रूर कृत्याबद्दल आणखी एक धक्कादायक वृत्त समोर आले आहे . त्यामुळे हार्वीच्या अडचणी आणखी वाढल्या आहेत . वाचा : डुलक्या घेत गाडी चालवणाऱ्या चालकाला आमिरने थांबवलं हॉलिवूडमधील सहायक निर्माती मिमी हिनेही हार्वीवर बलात्काराचा आरोप केला . २००६ मध्ये हार्वीकडे कामानिमित्त गेल्यानंतर त्याने माझ्यावर बलात्कार केला . त्यावेळी मला मासिक पाळी आली होती . पण त्याने कोणतीही दया दाखवली नाही , असे मिमीने न्यूयॉर्कमधील एका पत्रकार परिषदेत सांगितले . हार्वीने मला सोहो येथील त्याच्या घरी बोलावले होते . मी तेथे गेले असता त्याने मला बळजबरीने त्याच्या बेडरुममध्ये नेले . मी त्याला खूप विरोध केला . पण माझे प्रयत्न व्यर्थ ठरले . मला मासिक पाळी आली असतानाही त्याने माझ्यावर शारीरिक अत्याचार केला . वाचा : त्या प्रसंगी मला आत्महत्या करावीशी वाटली - कपिल शर्मा मिमीबरोबरच इतर ५० हून अधिक महिलांनी हार्वीवर बलात्काराचा आरोप केला आहे ."
entertainment,"प्रत्येक विवाहित महिलेच्या आयुष्यात वटपौर्णिमा सणाचे एक वेगळेच महत्त्व असते . आपल्या पतीच्या दीर्घायुष्यासाठी आणि जन्मोजन्मी हाच पती मिळावा म्हणून प्रत्येक स्त्री या दिवशी वटवृक्षाची पूजा करते . वटवृक्षाला संस्कृतमध्ये ‘अक्षयवृक्ष’ असे म्हटले जाते . ‘अ’ म्हणजे नाही आणि ‘क्षय’ म्हणजे विनाश ! ज्याचा कधीही विनाश होत नाही अर्थात जो पुन्हा जिवंत होतो , वाढत जातो तो अक्षय वृक्ष म्हणजेच वटवृक्ष ! येत्या ८ आणि ९ तारखेला वटपौर्णिमा आहे . स्वाभाविकच त्या दिवशी सर्व लग्न झालेल्या स्त्रिया पतीच्या दीर्घायुष्यासाठी उपवास करतील . या महिलांमध्ये यंदा काही मराठी अभिनेत्रींचाही समावेश झाला आहे . गेल्या वर्षभरात मराठी चित्रपटसृष्टीतील अनेक कलाकारांच्या घरी सनई - चौघड्याचे सूर दुमदुमले . काहींचे लव्ह मॅरेज झाले तर काहींनी आपल्या कुटुंबियांच्या पसंतीला होकार देत अरेंज मॅरेज केले . त्यापैकी कोणत्या अभिनेत्रींची ही पहिली वटपौर्णिमा असणार ते जाणून घेऊया . ‘अग्निहोत्र’ , ‘कुंकू’ यासारख्या मालिकांमधून प्रेक्षकांच्या मनात घर केलेल्या मृण्मयी देशपांडेने ३ डिसेंबरला व्यावसायिक स्वप्नील राव याच्याशी लग्न केले . मृण्यमयी आणि स्वप्नीलचे अरेंज मॅरेज आहे . मृण्मयीने मालिकांबरोबरच ‘कट्यार काळजात घुसली’ आणि ‘नटसम्राट’ या चित्रपटांमध्येही लक्षवेधी भूमिका साकारली होती . याचवर्षी मार्च महिन्यात अभिनेत्री मनवाने निर्माता सुशांत तुंगारे याच्याशी विवाह केला . चित्रपट आणि मालिकांमधून अभिनय करणाऱ्या मनवाने आता निर्मिती क्षेत्रातही पाऊल टाकले असून , तिने सुशांतसह ‘चूकभूल द्यावी घ्यावी’ या मालिकेची निर्मिती केली आहे . ‘सरस्वती’ या मालिकेची निर्मितीदेखील सुशांत तुंगारे याचीच आहे . ‘राधा ही बावरी’ मालिकेतून प्रेक्षकांच्या मनात घर केलेल्या श्रृती मराठेनेदेखील गेल्यावर्षीच लग्न केले . अभिनेता गौरव घाटणेकर आणि श्रुती ४ डिसेंबरला विवाहबंधनात अडकले . श्रुतीने मराठीतील मालिकांबरोबरच दाक्षिणात्य चित्रपटांमध्ये देखील काम केले आहे . श्रृती आणि गौरवची ओळख ‘तुझी माझी लव्ह स्टोरी’ या चित्रपटादरम्यान झाली . त्यांच्या प्रेमाला जवळपास तीन वर्षे उलटल्यानंतर त्यांनी लग्न करण्याचा निर्णय घेतला होता . ‘लव लग्न लोचा’ फेम अभिनेत्री अक्षया गुरवही काही दिवसांपूर्वीच विवाहबंधनात अडकली होती . सिनेमॅटोग्राफर भूषण वाणी याच्यासोबत अक्षया विवाहबंधनात अडकली . एका मित्राच्या निमित्ताने अक्षया आणि भूषणची ओळख झालेली . त्यानंतर त्यांच्या भेटगाठी वाढल्या , मैत्री वाढली आणि त्या मैत्रीचं रुपांतर प्रेमात कधी झालं हे तिचं तिलाही कळल नाही . ‘रुंजी’ मालिकेने प्रसिद्धीस आलेल्या पल्लवीने संग्राम समेळ याच्याशी गेल्यावर्षी डिसेंबर महिन्यात लग्न केले . संग्राम हा ‘पुढचं पाऊल’ मालिकेने प्रसिद्धीस आला होता . ‘पुढचं पाऊल’ आणि ‘होणार सून मी या घरची’ या मालिकांमध्ये काम करणाऱ्या अतुलानेही ४ डिसेंबर २०१६लाच लग्न केले . क्रिएटिव्ह दिग्दर्शक सिद्धव नाचणे याच्याशी तिचे लग्न झाले आहे . या दोघांची ओळख एका कॉमन फ्रेंडच्या माध्यमातून झाली होती . लग्नापूर्वी वर्षभर हे दोघे एकमेकांना डेट करत होते ."
sports,"युनूस खानने कसोटीत 10 हजार धावा पूर्ण करणाऱ्या दिग्गज फलंदाजांच्या पंक्तीत स्थान मिळवले . वेस्ट इंडीजविरुद्धच्या कसोटीत अर्धशतक करीत त्याने हा पराक्रम केला . युनूसने सहावा वेगवान फलंदाज म्हणून 10 हजार धावांचा टप्पा गाठलेल्या 13 जणांत स्थान मिळवले . त्याने 208 डावांत ही कामगिरी केली . युनूसच्या या कामगिरीची नोंद केवळ काही तुरळक प्रेक्षकांसमोर झाली . दीड वर्षापासून पाकतर्फे सर्वाधिक कसोटी धावा करणाऱ्या युनूसने 14 कसोटी सामन्यांत 47 ची सरासरी राखली आहे . ही पाक फलंदाजांची सर्वोत्तम धावसंख्या आहे . त्याने आपल्या या कामगिरीचे श्रेय कुटुंबाबरोबरच बॉब वूल्मर यांना दिले . माझ्या निवृत्तीने पाक संघाच्या कामगिरीवर काही परिणाम होईल , असे मला वाटत नाही . 2003 मध्ये मी संघात आलो , त्या वेळी अनेक दिग्गज निवृत्त झाले होते . तरीही संघाची कामगिरी होत राहिली , असे सांगतानाच त्याने 10 - 15 मिनिटे नियमितपणे व्यायाम केला तरी तंदुरुस्ती राखता येते , असेही सांगितले . दृष्टिक्षेपात - पाकिस्तान जिंकलेल्या कसोटीतील सरासरी 77.30 . - अर्धशतकाचे शतकात रूपांतर करण्याची सरासरी 52 टक्के . 10 हजार धावा केलेल्यांत सर्वोत्तम . - चौथ्या डावात पाच शतके , तसेच सर्वोत्तम सरासरी 53.85 . - दहा हजार धावा पूर्ण केलेला सर्वांत बुजुर्ग खेळाडू वय 39 वर्षे 145 दिवस . यापूर्वी शिवनारायण चंदरपॉल ( 37 वर्षे 254 दिवस ) . - सुनील गावसकर , ऍलन बोर्डर , स्टीव वॉ यांनीही हा टप्पा 37 वा वाढदिवस साजरा केल्यानंतरच गाठला . - युनूसची 34 शतके , 10 हजार धावांचा टप्पा गाठताना असलेल्या शतकात सर्वाधिक शतके रिकी पॉंटिंगची ( 35 ) . - युनूसची 32 अर्धशतके . शतकांपेक्षा अर्धशतके कमी असलेला 10 हजार क्लबमधील एकमेव फलंदाज . - 2005 ते 2015 दरम्यान युनूसची सरासरी 60.41 . किमान दोन हजार धावा केलेल्या फलंदाजांत संगकारापाठोपाठ ( 61.22 ) . याच कालावधीत युनूसची 25 शतके व 20 अर्धशतके . - पदार्पणानंतर 10 हजार धावा पूर्ण करण्यास युनूसला 17 वर्षे 54 दिवस लागले . चंदरपॉलला सर्वाधिक 18 वर्षे 37 दिवस . - दहा हजार धावांत त्रिशतक असलेला तिसराच फलंदाज . यापूर्वी लारा व जयवर्धने . - युनूसची एकंदर 11 देशांत शतके . सर्वाधिक देशांत शतके करणारा फलंदाज . - युनूसने भारताविरुद्ध 17 डावांत 88.06 च्या सरासरीने 1321 धावा केल्या आहेत ; त्यात पाच शतके व चार अर्धशतके . - युनूसचे कसोटीत 70 षटकार . लारास ( 69 ) मागे टाकले . 10 हजार कसोटी धावा असतानाच्या क्रमवारीत आघाडीवर . विंडीजविरुद्धच्या या मालिकेतील उर्वरित सर्व डावांत मी शतक केले . तरी या मालिकेनंतर मी निवृत्त होणार आहे . मी विचारपूर्वकच हा निर्णय घेतला आहे . यात कोणताही बदल होणार नाही . माझ्या विश्वासार्हतेबाबत कोणीही शंका घेऊ नये . - युनूस खान"
sports,"फलंदाजीतील सातत्य आणि नेतृत्वातील सातत्यपूर्ण यशामुळे सध्या चढत्या आलेखावर स्वार असलेल्या विराट कोहलीवर लक्ष्मीचाही वरदहस्त प्रभावीपणे कार्यरत आहे . जगभरातील सर्वांत श्रीमंत खेळाडूंच्या फोर्बसने जाहीर केलेल्या यादीत विराटने फुटबॉलसम्राट लिओनेल मेस्सीलाही मागे टाकले आहे . २८ वर्षीय विराट कोहलीचे नाणे केवळ क्रिकेटच्या मैदानावरच नव्हे तर ब्रॅंड व्हॅल्यूच्या मैदानावरही तेवढेच वाजत आहे . फोर्बसने जगभरातील सर्वाधिक श्रीमंत खेळाडूंची यादी जाहीर केली . त्यात विराट कोहली १ कोटी ४५ लाख डॉलरच्या उत्पन्नासह सातव्या स्थानी आहे , तर लिओनेल मेस्सी १ कोटी ३५ लाख डॉलरसह नवव्या क्रमांकावर आहे . कसोटी असो की एकदिवसीय क्रिकेट विराट कोहलीची बॅट धावांचा पाऊस पाडत आहे . न्यूझीलंडविरुद्धच्या एकदिवसीय मालिकेतील मुंबईत झालेल्या सामन्यात त्याने ३१ वे शतक केले . वन डेमध्ये सर्वाधिक शतकांच्या शर्यतीत आता त्याच्यापुढे केवळ सचिन तेंडुलकरच आहे . पुण्यातील सामन्यात विराटने २९ धावा केल्या . त्याचबरोबर यंदाच्या वर्षात एकदिवसीय सामन्यात सर्वाधिक धावा करण्याच्या शर्यतीत त्याने हाशिम आमलाला मागे टाकले . फोर्बसच्या या श्रीमंत खेळाडूंच्या यादीत टेनिससम्राट रॉजर फेडरर ३ कोटी ७२ लाख डॉलरसह पहिल्या स्थानी आहे . मेस्सीचा फुटबॉलमधील प्रतिस्पर्धी ख्रिस्तियानो रोनाल्डोने मात्र चौथा क्रमांक मिळवलेला आहे . पहिल्या दहा खेळाडूंच्या यादीत विराट कोहली हा जगभरातील एकमेव क्रिकेटपटू आहे . पहिले दहा श्रीमंत खेळाडू ( डॉलरमध्ये ) १ ) रॉजर फेडरर ( ३ कोटी ७२ लाख ) , २ ) लेब्रोन जेम्स ( ३ कोटी ३४ लाख ) , ३ ) उसेन बोल्ट ( २ कोटी ७ लाख ) , ४ ) ख्रिस्तियानो रोनाल्डो ( २ कोटी १५ लाख ) , ५ ) फिल मिकेलसन ( १ कोटी ६ लाख ) , ६ ) टायगर वूडस् ( १ कोटी ६६ लाख ) , ७ ) विराट कोहली ( १ कोटी ४५ लाख ) , ८ ) रॉरी मॅक्लोरी ( १ कोटी ३६ लाख ) , ९ ) लिओनेल मेस्सी ( १ कोटी ३५ लाख ) , १० ) स्टेफ कुरी ( १ कोटी ३४ लाख )"
sports,"स्टीव्ह स्मिथ , डेव्हिड वॉर्नर आणि बँक्रॉफ्ट या तिघांवर बॉल टॅम्परिंग प्रकरणी क्रिकेट ऑस्ट्रेलियाने कारवाईचा बडगा उगारला आहे . यात स्मिथ आणि वॉर्नर यांच्यावर एक वर्षासाठी बंदी घालण्यात आलीये . पण वर्ल्ड कप डोळ्यासमोर ठेवूनच ही कारवाई केली गेली की काय अशी शंका उपस्थित होते . वर्ल्ड कप ३० मेला सुरु होतोय . त्यामुळे ते वर्ल्ड कप खेळू शकतील याच हिशोबाने ही बंदी घातल्याचा संशय घ्यायला जागा आहे . आत्तापर्यंत बॉल कुरतडल्याचे आरोप सचिन तेंडुलकरसह अनेकांवर झालेत . ख्रिस प्रिंगल , मायकेल आर्थरटन , वकार युनूस , शाहीद आफ्रिदी व शोएब अख्तरसारख्या अनेक खेळाडूंवर बॉल कुरतडल्याचे आरोप झाले . काही जणांना काही सामन्यांची बंदी बोगावी लागली तर काहींच्या मानधनात 30 ते 70 टक्क्यांची कपात करण्यात आली . या सगळ्यांना स्मिथ व वॉर्नरच्या तुलनेत कमी शिक्षा भोगाव्या लागल्या . परंतु या सगळ्यांमध्ये असलेला एक समान धागा म्हणजे यातलं कोणी ऑस्ट्रेलियन खेळाडूंसारखं पकडलं गेलं नव्हतं . ऑस्ट्रेलियाचं कृष्णकृत्य केवळ कॅमेऱ्यात कैद झालं असं नाही तर संघाच्या रणनीतीचा एक भाग म्हणून बॉल टँपरिंग केलं गेलं . काहीही करा पण जिंका असं सगळे विधीनिषेध बाजुला ठेवून जेव्हा खेळाच्या मूळ गाभ्याला धक्का पोचतो , खिलाडू वृत्तीला ग्रहण लागतं त्यावेळी तो केवळ बॉल कुरतडल्याचा सामान्य गुन्हा राहत नाही तर ते कर्णधार उपकर्णधारांनं केलेलं संगनमत ठरतं आणि त्यामुळेच जास्त शिक्षा मिळणं आवश्यक होतं . मात्र , ऑस्ट्रेलियाच्या क्रिकेट बोर्डानं एक वर्षाची म्हणजे आधीच्या शिक्षांच्या तुलनेत कठोर शिक्षा दिल्याचा आविर्भाव आणलाय परंतु वर्ल्ड कपसाठी दोघेही पात्र असतील असंही बघितल्याचं दिसत आहे , एकप्रकारे ही सेटिंगच म्हणायला हवी . ऑस्ट्रेलियाचा विजयी इतिहास खरंतर ऑस्ट्रेलियाने १९९९ पासून २००७ पर्यंत क्रिकेटमधला सुवर्णकाळ अनुभवला . जून १९९९ पासून ऑस्ट्रेलियाच्या वर्चस्वाला सुरुवात झाली . साडेआठवर्षांच्या या काळात ऑस्ट्रेलियाने वर्ल्डकप विजेतेपदाची हॅटट्रीक पूर्ण केली . खरतर ऑस्ट्रेलियाला १९९९ चा वर्ल्डकप जिंकून देण्यात मोलाचा वाटा होता तो स्टीव्ह वॉ चा . पण याच स्टीव्ह वॉ ला क्रिकेट ऑस्ट्रेलियाने २००३ च्या वर्ल्डकप आधी संघातून बाहेरचा रस्ता दाखवला आणि रिकी पाँटिंगला वनडे संघाचे कर्णधार बनवले . त्यामुळे स्मिथ आणि वॉर्नरला पर्याय सापडला तर या दोघांचा ऑस्ट्रेलियाच्या वर्ल्डकप संघात स्थान मिळणे कठिण आहे . १९९९ ते २००७ या काळात ऑस्ट्रेलियन संघात ग्लेन मॅग्राथ , ब्रेट ली , हेडन , गिलख्रिस्ट , रिकी पाँटिंग , डेमियन मार्टिन , सायमंडस असे एकाहून एक रथी महारथी खेळाडू होते . त्यांच्या नावाचा जागतिक क्रिकेटमध्ये एक दबदबा होता . तर सध्याच्या ऑस्ट्रेलिया संघात स्मिथ , वॉर्नर , मिचेल स्टार्क , मॅक्सवेल ही चार - पाच नावे सोडल्यास मोठा खेळाडू नाही . तसेच आता ऑस्ट्रेलियाचा तो दबदबा राहिलेला नाही . ऑस्ट्रेलियाला सहज हरवता येते हे भारताने अनेकदा दाखवून दिले आहे . पुढच्या वर्षी वर्ल्डकप स्पर्धेला ३० मे पासून सुरुवात होणार असून ती १४ जुलै पर्यंत रंगणार आहे . अशा स्थितीत ऑस्ट्रेलियाला वर्ल्ड कप जिंकण्याची इच्छा बाळगायची असेल तर स्मिथ व वॉर्नरची गरज भासेल हे ही उघड आहे . आणि बंदीचा कालावधी पाहता क्रिकेट ऑस्ट्रेलियाने वर्ल्ड कपसाठी या तिघांचा पर्याय उपलब्ध असेल , याची दक्षता घेतल्याचे दिसते ."
sports,"चौथ्या हंगामासाठी नव्या संघासाठी निवेदने मागावली अल्प कालावधीत भारतीय फुटबॉल क्षेत्राला आयाम देणाऱ्या इंडियन सुपर लीगच्या ( आयएसएल ) चौथ्या हंगामात नवा संघ समाविष्ट होण्याची शक्यता निर्माण झाली आहे . या वर्षांअखेरीस आयोजित करण्यात येणाऱ्या आयएसएलच्या चौथ्या मोसमात नवीन संघासाठी निवेदन मागवण्यात आले आहेत . आयएसएल आयोजकांच्या या निर्णयामुळे आय - लीग आणि आयएसएल यांच्या विलीनीकरणाच्या प्रयत्नांवर प्रश्नचिन्ह निर्माण झाले आहेत . आयएसएलचे आयोजन करणाऱ्या फुटबॉल स्पोर्ट्स डेव्हलपमेंट लिमिटेडने ( एफएसडीएल ) २०१७ - १८च्या मोसमापासून संघ संख्या वाढवण्याचा निर्णय घेतला आहे . १२ ते २४ मे या कालावधीत हे निवेदन स्वीकारण्यात येणार आहेत . नव्या संघासाठी अहमदाबाद , बेंगळूरु , कटक , दुर्गापूर , हैदराबाद , जमशेदपूर , कोलकाता , रांची , सिलिगुडी आणि थिरुवनंतपुरम या दहा शहरांकडून निवेदन मागवण्यात आले आहेत . या दहापैकी १ किंवा ३ विजयी शहरांना आयएसएलच्या पुढील मोसमात खेळण्याची संधी मिळणार आहे . यामधून जर कोलकाता शहराची निवड झाल्यास त्या नवीन संघाला पुढील दोन वष्रे कोलकाता बाहेर घरचे सामने खेळावे लागणार असल्याचे , आयोजकांनी स्पष्ट केले ."
sports,"भारताच्या प्रशिक्षकपदी निवड न झाल्याने संघाचे माजी संचालक रवी शास्त्री नाराज आहेत . आपला राग त्यांनी भारताचा माजी कर्णधार आणि भारतीय क्रिकेट नियामक मंडळाच्या ( बीसीसीआय ) सल्लागार समितीचा सदस्य सौरव गांगुलीवर काढला आहे . प्रशिक्षकपदासाठीच्या उमेदवारांची मुलाखत घेण्याचे काम सल्लागार समितीवर सोपवण्यात आले होते . त्या वेळी रवी शास्त्री यांची मुलाखत घेताना गांगुली उपस्थित नव्हता . त्यानंतर शास्त्री यांनी ‘गांगुलीने त्याच्या कामाचा मान ठेवावा , ’ अशी टीका केली आहे . याबाबत शास्त्री म्हणाले की , ‘‘मी प्रशिक्षकपदाच्या निर्णयाने निराश झालो आहे , पण क्रिकेटमध्ये हे सारे नवीन नाही . सौरव गांगुलीवरही माझा आकस नाही , पण त्याने त्याच्या कामाचा मान ठेवायला हवा . सल्लागार समितीचा सदस्य या नात्याने तो सर्व उमेदवारांच्या मुलाखतीला उपस्थित राहणे क्रमप्राप्त होते , पण त्याने काही उमेदवारांच्या मुलाखतीला अनुपस्थित राहून त्या उमेदवाराचा आणि आपल्या कामाचाही अपमान केला आहे . ’’ शास्त्री यांनी १८ महिने भारतीय संघाच्या संचालकपदाचे काम पाहिले होते . जेव्हा संघ अडचणीत होता त्या काळात शास्त्री यांनी संघाला योग्य मार्गदर्शन केले होते . त्यामुळे परदेशामध्ये भारताकडून चांगली कामगिरी पाहायला मिळाली होती , पण त्यांचा करार संपल्यावर बीसीसीआयने प्रशिक्षकाच्या निवडीसाठी जाहिरात दिली होती . त्यानंतर या पदासाठी इच्छुक उमेदवारांच्या मुलाखती घेण्यात आल्या आणि त्यानंतर भारताच्या प्रशिक्षकपदी भारताचे माजी कर्णधार अनिल कुंबळे यांची एका वर्षांसाठी निवड करण्यात आली . परस्पर हितसंबंध जपण्याचा प्रश्नच नाही – कुंबळे नवी दिल्ली : भारताचे नवनिर्वाचित प्रशिक्षक अनिल कुंबळे हे आंतरराष्ट्रीय क्रिकेट परिषदेच्या ( आयसीसी ) क्रिकेट समितीवर आहेत , त्याचबरोबर ‘टेनव्हिक’ या क्रीडा कंपनीमध्येही त्यांचा सहभाग असून यामुळे परस्पर हितसंबंध जपले जातील , असा आरोप करण्यात आला होता . पण कुंबळे यांनी या आरोपांचे खंडन केले . ते म्हणाले , ‘मी आयसीसीच्या क्रिकेट समितीचा अध्यक्ष आहे . या समितीमध्ये डॅरेन लेहमन , अँड्रय़ू स्ट्रॉस आहे . या दोघांकडे त्यांच्या देशातील क्रिकेट महत्वाची पदे आहेत . या समितीच्या बैठकींसाठी जास्त वेळही द्यावा लागत नाही . या सर्व गोष्टींमध्ये कुठेही परस्पर हितसंबंध जपण्याचा प्रश्न येत नाही . ’"
entertainment,"कंगना रणौतच्या आगामी ‘सिमरन’ सिनेमाचा टिझर काही दिवसांपूर्वी प्रदर्शित झाला . या सिनेमाचा टिझर पाहून तिच्या चाहत्यांमध्ये ‘सिमरन’ सिनेमाबद्दलची उत्सुकता शिगेला पोहोचली आहे . कंगनाच्या जबरदस्त अभिनय कौशल्याची झलक या सिनेमात पुन्हा एकदा पाहता येणार आहे . पण हा सिनेमा कंगनासाठी अजून एका कारणामुळे खास आहे . कारण या सिनेमासाठी कंगनाने लिखाणही केले आहे . ‘रंगून’नंतर कंगनाच्या या सिनेमाची सुरूवातही विवादानेच झाली आहे . सिमरन या सिनेमात कथा , संवाद आणि स्क्रिनप्ले लिहिण्यासाठी कंगनाच्या नावाला क्रेडिट दिले गेले आहे . सिनेमाचा लेखक अपूर्व असरानीने ट्विटवरून त्याला सिनेमाचा लेखक म्हणून पूर्ण श्रेय न दिल्याबद्दल नापसंती दर्शवली होती . पण अपूर्व आता कंगनाच्या खोटेपणावर फारच संतापला आहे . त्याने यासंदर्भात एक मोठी पोस्टच फेसबुकवर शेअर केली आहे . ‘सिमरन’ सिनेमाचा लेखक अपूर्व असरानीने आपल्या फेसबुक पोस्टमध्ये लिहिले की , सिनेमाच्या पोस्टरमध्ये लेखक म्हणून त्याचे नाव कंगनानंतर लिहिले याचे त्याला वाईट वाटले नाही . पण कंगना तिच्या अनेक मुलाखतीत दिग्दर्शक हंसल मेहता तिच्याकडे फक्त एका ओळीचा स्क्रिनप्ले घेऊन आले होते , असे सांगत आहे . तसेच तिच्याकडे जेव्हा हा सिनेमा आला तेव्हा डार्क थ्रिलर प्रकारात मोडणारा हा सिनेमा होता . पण तिने याचे लाइट कॉमेडी सिनेमात रुपांतर केले . ‘सिमरन’ हा कॉमेडी ड्रामा सिनेमा आहे जो एका एनआरआय नर्स संदीप कौरच्या आयुष्याभोवती फिरतो . संदीपला गेल्यावर्षी बँकेत चोरी केल्याच्या आरोपावरून अटक करण्यात आली होती . संदीपने ही चोरी बँकेचे कर्ज फेडण्यासाठी केली होती . अपूर्वने आपल्या पोस्टमध्ये लिहिले की , या सिनेमाच्या लेखनामध्ये पूर्ण माझी मेहनत आहे . मला माहिती आहे की मी असं बोललो तर तिचे लाखो चाहते माझ्यावर भडकतील . पण तरीही मला हे बोलावं लागणार . जे मला जाणतात त्यांना हे पुरेपूर माहिती आहे की मी नेहमी सत्याच्या बाजूनेच उभा राहतो आणि हे माझ्यासाठी कोणत्याही हिट सिनेमापेक्षा जास्त महत्त्वाचं आहे . अपूर्वने त्याच्या या पोस्टमध्ये स्पष्टपणे म्हटलं की , ‘सिमरन’ सिनेमासोबत तो पहिल्या दिवसापासून जोडला गेलेला आहे आणि पहिल्या दिवसापासून सिनेमाची कथा तिच होती जी आता प्रेक्षकांच्या समोर येणार आहे . तसेच या पोस्टमध्ये दिग्दर्शक हंसल मेहता यांना उद्देशून म्हटले आहे की , मला आशा आहे की माझा मित्र हंसल खरं बोलण्याची हिंम्मत दाखवेल अशी अपेक्षा करतो . अपूर्व असरानीने याआधी अलीगढ , सिटीलाइट , शाहिद या सिनेमांचे लेखन केले आहे ."
lifestyle,"केंद्र सरकारचा मानस केंद्र सरकारच्या माध्यमातून प्रत्येक जिल्ह्य़ात किमान एक आयुष रुग्णालय आणि योगा स्वास्थ्य केंद्र उभारणीचा मानस असून या अनुषंगाने प्रत्येक राज्यातूनदेखील या प्रस्तावाला मागणी असल्याचे प्रथमदर्शनी दिसत आहे . त्याचबरोबर प्राथमिक आरोग्य केंद्राच्या मुख्य आणि उपकेंद्रातदेखील किमान एका आयुषच्या डॉक्टरांचे पथक ठेवण्यासाठी केंद्र सरकार प्रयत्नशील असल्याचे आयुषचे राज्यमंत्री श्रीपाद नाईक यांनी स्पष्ट केले आहे . विविध राज्यांतून यासंबधीच्या प्रस्तावाला मागणी वाढत असून अनेक राज्यांनी याबाबतची उत्सुकताही दर्शिवली आहे . त्याचबरोबर प्रत्येक जिल्ह्य़ात किमान एक तरी योग स्वास्थ्य केंद्राची उभारणी करावी , याबाबतची चाचपणी केंद्राकडून सुरू आहे . आतापर्यंत केंद्राकडे १४ राज्यांनी याबाबत प्रस्ताव पाठवले असून येत्या दोन ते तीन महिन्यांतच एआयआयएमएसप्रमाणेच केंद्र सरकार ऑल इंडिया आयुर्वेद केंद्राचीदेखील उभारणी करणार आहे . याशिवाय ऑल इंडिया इन्स्टिटय़ुट फॉर युनानी आणि ऑल इंडिया इन्स्टिटय़ुट फॉर होमिओपथी उभारण्यासाठीच्या भूखंडालाही मान्यता देण्यात आली आहे . केंद्र सरकारने युनानी केंद्रासाठी गाजियाबाद आणि नारेला येथील भूखंड आरक्षित केलेला आहे . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
lifestyle,"ज्या किशोरवयीन मुलांची शाळा सकाळी ८ . ३५ वाजण्याच्या अगोदर भरते , त्यांच्यामध्ये नैराश्य किंवा चिंता निर्माण होऊ शकते . जरी या मुलांनी पूर्ण रात्रभर झोप घेतली असली तरी त्यांच्यामध्ये नैराश्य दिसून येत असल्याचे , नव्याने करण्यात आलेल्या संशोधनामधून समोर आले आहे . झोप आणि पौगंडावस्थेतील मानसिक आरोग्य याचा अभ्यास करताना फक्त पुस्तकी अभ्यास न करता यामध्ये प्रथमच शाळा लवकर सुरू होण्याचा गंभीर परिणाम सकाळच्या झोपेवर आणि दैनंदिन कामावर कसा होतो हे दाखवून देण्यात आले आहे . ‘झोपेचे आरोग्य’ या नियतकालिकामध्ये प्रसिद्ध करण्यात आलेल्या संशोधनामध्ये याबाबत माहिती देण्यात आली आहे . शाळेची वेळ सकाळची असल्याने पौगंडावस्थेतील आरोग्यावर कसा परिणाम होतो , याबाबत यामध्ये अतिरिक्त पुरावे देण्यात आले आहेत . सकाळच्या सत्रातील शाळेमुळे जवळपास ९० टक्के मुलांची झोप पूर्ण होत नाही . संशोधकांनी या अभ्यासासाठी १४ ते १७ वर्षे वयाच्या १९७ मुलांचा अभ्यास केला . तसेच यावेळी मुलांच्या पालकांनाही एक प्रश्नावली देण्यात आली होती . यामध्ये दोन गट तयार करण्यात आले होते . यात ज्यांच्या शाळेची वेळ ८ . ३० वाजण्याच्या पूर्वी होती , असा एक गट . तर ज्यांच्या शाळेची वेळ ८ . ३० वाजण्याच्या नंतर होती , असा दुसरा गट तयार करण्यात आला होता . सात दिवसांसाठी मुलांना एक झोपेची नोंदवही देण्यात आली होती . ज्यामध्ये दैनंदिन झोप , झोपेचा स्तर आणि कालावधी , उदासीनता आणि चिंता याबाबत माहिती देण्यास सांगण्यात आले होते . यामध्ये ज्या मुलांची शाळा ८ . ३० वाजण्याच्या नंतर होती , त्यांची झोप चांगली झाली होती . तसेच त्यांना नैराश्य येण्याचे प्रमाण इतरांच्या तुलनेत कमी असल्याचे आढळून आले . नियमित ८ ते १० तास झोप घेणे , मर्यादित कॅफिन , टीव्ही बंदी करणे , मोबाइल आणि व्हिडीओ गेम झोपण्यापूर्वी न खेळल्यामुळे उत्तम प्रकारची झोप मिळत असून , मानसिक आरोग्य चांगले राहत असल्याचे संशोधकांनी सांगितले . जर शाळेची वेळ दुपारची ठेवली तर उत्तम झोप मिळून मुलांचे मानसिक आरोग्य मजबूत राहण्यास मदत होईल , असे त्यांनी सांगितले ."
lifestyle,"रिलायन्स जिओला टक्कर देण्यासाठी आयडीयाने आपला नवीन प्लॅन लाँच केला आहे . आयडीयाच्या प्रीपेड यूजर्ससाठी इंटरनेटचा हा प्लॅन म्हणजे खऱ्या अर्थाने धमाका असेल . यूजर्सला ८४ दिवसांसाठी १२६ जीबी डेटा मिळणार आहे , तोही ६९७ रुपयांमध्ये . आयडीया यूजर्सना ८४ दिवस रोज १ . ५ जीबी डेटा वापरता येणार आहे . याशिवाय यामध्ये लोकल - एसटीडी अनलिमिटेड कॉलिंगही असणार आहे . ‘एनडीटीव्ही’ने दिलेल्या वृत्तानुसार , या नव्या इंटरनेट प्लॅनमुळे ग्राहक नक्कीच खूश होतील . रिलायन्स जिओने मोबाईल यूजर्सना धमाकेदार ऑफर्स देऊन आकर्षित केले . काही दिवसातच कंपनीने आपला मोबाईल फोनही बाजारात दाखल होणार असल्याचं जाहीर केलं आणि त्याचं बुकींगही सुरु झालं . कंपनीच्या मोबाईल मार्केटमधील आक्रमक पवित्र्यामुळे इतर टेलिकॉम कंपन्यांचे मात्र धाबे दणाणले . यामुळे त्यांनी नवीन मोबाईलची मॉडेल तर लाँच करण्याच्या घोषणा केल्याच पण जिओच्या कार्डमुळे इतर कंपन्यांनीही आपले स्वस्तातील प्लॅन्स घोषित करण्यास सुरुवात केली . गुगलचे ‘तेज’ पेमेंट अॅप लवकरच तुमच्या मोबाईलमध्ये ! एअरटेल आणि जिओनेही याआधीच आपले ८४ दिवसांसाठीचे प्लॅन लाँच केले आहेत . ज्यामध्ये यूजर्सला दररोज १ जीबी डेटा वापरता येणार असून या प्लॅन्सची किंमत ३९९ रुपये इतकी आहे . त्यामुळे या दोन्ही कंपन्यांच्या तुलनेत आयडीयाचा प्लॅन काही प्रमाणात महाग असल्याचेही बोलले जात आहे . याशिवाय जिओतर्फे ग्राहकांना ३९९ , ३४९ असे इंटरनेट प्लॅन आणि कॉलिंग तसेच मेसेजिंगसाठीही इतर अनेक प्लॅन्स देण्यात आले आहेत ."
lifestyle,"मध्य प्रदेशमधील अशोक नगर जिल्ह्यातील ‘चंदेरी’ शहर ऐतिहासिक ठिकाणांसठी प्रसिद्ध आहे . त्याचप्रमाणे तिथे विणल्या जाणाऱ्या चंदेरी साडीसाठी देखील . ऐतिहासिक नोंदीनुसार चंदेरी ही शिशुपाल राजाच्या राज्याची राजधानी होती . चंदेरी विणण्याची ही कला तेराव्या शतकात राजा शिशुपालाच्या राजकाळात प्रसिद्ध झाली . सुरुवातीला कारागीर मुख्यतः मुस्लिम असत , इ . स . १३५० च्या सुमारास कोष्ठी कारागीर झाशीहून चंदेरी गावात स्थलांतरित झाले . मध्य प्रदेशमधील अशोक नगर जिल्ह्यातील ‘चंदेरी’ शहर ऐतिहासिक ठिकाणांसठी प्रसिद्ध आहे . त्याचप्रमाणे तिथे विणल्या जाणाऱ्या चंदेरी साडीसाठी देखील . ऐतिहासिक नोंदीनुसार चंदेरी ही शिशुपाल राजाच्या राज्याची राजधानी होती . चंदेरी विणण्याची ही कला तेराव्या शतकात राजा शिशुपालाच्या राजकाळात प्रसिद्ध झाली . सुरुवातीला कारागीर मुख्यतः मुस्लिम असत , इ . स . १३५० च्या सुमारास कोष्ठी कारागीर झाशीहून चंदेरी गावात स्थलांतरित झाले . विणकाम : मुळची नऊवारी असलेल्या चंदेरी साडीच्या दोन्ही बाजूला पदर असतात . चंदेरी साडी तीन प्रकारच्या कापडात विणली जाते . सिल्क , चंदेरी कॉटन , कॉटन / सिल्क , इ . चंदेरी विणण्याची ही कला फार पूर्वीपासून पिढ्यान पिढ्या चालत आलेली आहे . काही वेळेला रेशमासोबत जरीदेखील विणकामात वापरली जाते . त्यामुळे साडीला चमक येते . नक्षीकाम : नाजूक नक्षीकाम , कमी प्रमणातले जरी काम आणि पातळ विणकाम ही चंदेरी साडीची खासियत आहे . काठा - पदरावर सोन्याच्या व चांदीच्या धाग्यांनी जरीकाम आणि भरतकाम केलेले असते . चंदेरी साडी ही तिच्या सुबक नक्षीकामासाठी प्रसिद्ध आहे . नाणी , फुले , मोर यांसारखे नक्षीकाम पदरावर केलेले असते . पदरावरचे काठ विरूद्ध दिशेला विणलेले असतात , किंवा फक्त एक छोटी पट्टी विणलेली असते . काठाच्या नक्षीकामावर बनारसी साडीचा प्रभाव जाणवतो . त्यामध्ये झालर , मीनाकारी , फूल - बुट्टी , कैरी हे प्रकार असतात . भरतकाम आणि जरीकामात मुघल राजवाटीचा प्रभाव जाणवतो . १९७० च्या सुमारास चंदेरीच्या नक्षीकामात बदल झाले . गंगा - जामनी , मेहंदी रंगे हाथ , सदा सौभाग्यवती भव यांसरखे काठ महिलांमध्ये खूप प्रसिद्ध झाले . रंग : नावाप्रमाणेच चंदेरी साडी चंदेरी रंगात मिळते . चंदेरी साडी ही पांढ - या व हलक्या रंगातही विणली जाते . बदलत्या काळानुसार ही साडी लाल , काळ्या , निळ्या अशा गडद रंगातही मिळते . लाल रंगात विणल्या जाणा - या साडीला ‘आसावली’ म्हणतात . मूळ हातमागावर विणलेल्या चंदेरीची किंमत ५००० पासून सुरू होते . चंदेरी कापडाची ओढणी , कुर्ता देखील १५०० हजारापर्यंत मिळते . साडीची किंमत नक्षीकाम आणि जरीकामावर अवलंबून असते . खरी चंदेरी साडी कशी ओळखालः ⦁ नक्षीकाम हे विशेषतः सोने , चांदी किंवा तांब्याच्या पावडरीचे आवरण वापरून हातमागावर विणलेले असते . ⦁ हातमागावर विणलेल्या चंदेरी साडीचा पृष्ठभाग नेहमी खाली वर असतो . ⦁ हातमागावर विणलेल्या साडीचे नक्षीकाम उठून दिसते . तर मशीनवर विणलेल्या साडीचे नक्षीकाम वापरानुसार निघून येते . काळजी कशी घ्यावी : थंड पाण्यात अगदी थोडी पावडर वापरून साडी धुवावी . साडी उलट्या बाजूने सावलीत वाळत घालावी . इस्त्री देखील उलट्या बाजूने करावी . साडीची व्यवस्थित घडी करून ठेवावी . दोन्ही बाजूंना पदर असलेल्या या साडीची ओढणी बनवून पंजाबी ड्रेस वर घालता येते . साडीवरच्या नक्षीकाम आणि जरीकामामुळे अनारकली देखील उत्तम दिसेल . साडीवर भरजरी दागिने खुलून दिसतात . – वल्लरी गद्रे"
entertainment,"रणबीर कपूर आणि कतरिना कैफ या बहुचर्चित कपलच्या नात्यात दुरावा आला असला तरीही कामाच्या निमित्ताने समोरच्या व्यक्तीला दिलेला शब्द त्यांनी चांगलाच पाळला आहे . अनेकांची दाद मिळवणारी ही जोडी लवकरच प्रेक्षकांच्या भेटीला येणार आहे . अनुराग बासू दिग्दर्शित ‘जग्गा जासूस’ या चित्रपटाच्या चित्रपटातून रणबीर , कतरिना प्रेक्षकांच्या भेटीला येणार आहेत . गेल्या काही दिवसांपासून या चित्रपटातील गाणी , ट्रेलर प्रेक्षकांची पसंती मिळवत आहेत . त्यात आता आणखी एका व्हिडिओची भर पडली आहे . ‘युटीव्ही मोशन पिक्चर्स’च्या अधिकृत ट्विटर अकाऊंटवरुन हा व्हिडिओ शेअर करण्यात आला आहे . या व्हिडिओमध्ये एखाद्या कार्यक्रमाच्या किंवा चित्रपटाच्या सुरुवातीला ज्याप्रमाणे प्रेक्षकांना पूर्वसूचना देण्यात येतात अगदी त्याच प्रकारच्या पूर्वसूचना रणबीर आणि कतरिना देत आहेत . यात रणबीर त्याच्या अनोख्या शैलीत घोषणा करत असून कतरिना त्याच्या या घोषणांवर अभिनय करुन दाखवताना दिसते . Hardik Pandya : अंतिम सामन्यातील हार्दिकच्या परफॉर्मन्समुळे लिशा शर्मा आली चर्चेत , पाहा कोण आहे ‘ती’ ? हा व्हिडिओ पाहता ‘जग्गा जासूस’ या चित्रपटातच नाही तर , प्रमोशनल व्हिडिओमध्येही रणबीर - कॅटची अफलातून केमिस्ट्री पाहायला मिळते . ‘देखिये जग्गा जासूस . . जो आपके होश उडा देगी . . अपनी फॅमिली के साथ जरुर देखिये’ असं म्हणत रणबीर या व्हिडिओतून प्रेक्षकांना मोठ्या आपुलकीने चित्रपट पाहण्यासाठी बोलवत आहे . पण , त्याचं हे बोलवणं कोणा दुसऱ्याच व्यक्तीकडे इशारा करतेय . ‘अपनी फॅमिली के साथ देखिये’ असं म्हणताना रणबीर - कॅटचं नातं आणि स्क्रीनवरची अवघी काही सेकंद बरंच काही सांगून जात आहे . दरम्यान , ‘जग्गा जासूस’चं हटके कथानक पाहता सध्या या चित्रपटाबद्दल उत्सुकतेचं वातारण पाहायला मिळत आहे . ‘डिस्ने’ आणि ‘पिक्चर शुरु प्रॉडक्शन’ची निर्मिती असलेला ‘जग्गा जासूस’ हा चित्रपट १४ जुलैला प्रेक्षकांच्या भेटीला येणार आहे ."
entertainment,"एखादं पात्र साकारताना ते पात्र किती लोकप्रिय होईल याचा विचार कोणीही करु शकत नाही . प्रत्येक कलाकाराला सर्वप्रथम भूक असते ती म्हणजे कोणतीही भूमिका मिळवण्याची . एकदा का भूमिका मिळाली की त्यानंतर त्या व्यक्तिरेखेच्या लोकप्रियतेबद्दल विचार केला जातो . अनेकदा असे म्हटले जाते की लोकप्रियता ही फार क्षणिक आहे . ती जेवढ्या लवकर मिळते तेवढीच ती लवकर जाऊही शकते . रातोरात लोकप्रिय होणारे सेलिब्रिटींची आपल्या मनोरंजनसृष्टीत काही कमतरता नाही . लोकप्रियतेचे हे गणित कोणी अगदी जवळू पाहिले असेल तर ती म्हणजे अभिनेत्री शिल्पा शिंदे . शिल्पा शिंदे हे नाव घेतलं की याआधी कोण ही ? असा प्रश्न सहज विचारला जायचा . पण , ‘भाभीजी घर पर है’ फेम शिल्पा किंवा अंगूरी भाभी म्हटल्यावर मात्र तिच्या भूमिकेची आणि तिची अनेकांनाच आठवण होते . ‘हाये…’ ‘लड्डू के भैय्या…’ ‘इ का ? …’ असं म्हणणारी निरागस अंगूरी टेलिव्हीजन विश्वात एक वेगळीच छाप पाडून गेली . सध्याच्या घडीला ती हे पात्र साकारत नसली तरीही छोट्या पडद्यावर अंगुरी हे पात्र घराघरात पोहचवण्याचे मुख्य काम तिने केले आहे . शिल्पाने ही मालिका सोडली तेव्हा तिच्यावर बरेच आरोप करण्यात आले होते . पण , प्रेक्षकांच्या नजरेत असलेली तिची प्रतिमा काही मलिन झाली नाही . या मालिकेशिवाय तिने ‘संजीवनी’ , ‘भाभी’ , ‘मायका’ , ‘चिडीया घर’ या मालिकांमध्येही काम केले आहे . शिल्पाच्या आजवरच्या कारकिर्दीत बरेच अडथळे आले . तिच्यावर बरेच आरोपही करण्यात आले . पण , याच आरोपांच्या आणि वादांच्या बळावर तिला ‘बिग बॉस’ या प्रचंड गाजणाऱ्या रिअॅलिटी शोमध्ये स्थान मिळाले . या कार्यक्रमात शिल्पा येणार ही माहिती जाहीर होताच तिच्या चाहत्यांचा आनंद गगनात मावेनासा झाला होता . अर्थात हे काही मोठं यश नसले तरीही शिल्पाच्या दृष्टीने तिच्या करिअरमधील टर्निंग पॉईंट नक्कीच ठरु शकते . तेव्हा आता ‘बिग बॉस’च्या घरात तिचा टिकाव लागतो का ? भाभीजीला प्रेक्षकांचं प्रेम मिळतं का ? हेच पाहणे औत्सुक्याचे ठरणार आहे ."
sports,"उपांत्यपूर्व फेरीत जपानचा भारतावर विजय साखळी फेरीतील तीन पराभवांतूनही धडा शिकण्यास अपयशी ठरलेल्या भारतीय महिला हॉकी संघास हॉक बे चषक हॉकी स्पध्रेत सलग चौथ्या पराभवाचा सामना करावा लागला . उपांत्यपूर्व फेरीत जपानने ३ - १ अशा फरकाने भारताचा पराभव केला . सामन्याच्या पाचव्याच मिनिटाला पेनल्टी कॉर्नरवर जपानने गोल केला आणि पुढील दोन मिनिटांत आणखी दोन गोलची भर घालून ३ - ० अशी आघाडी घेतली . १४ व्या मिनिटाला भारताच्या राणीने केलेल्या गोलने हे गोलअंतर १ - ३ असे कमी केले . मध्यंतरापर्यंत जपानने ३ - १ अशी आघाडी घेतली होती . दुसऱ्या सत्रात भारतीय महिलांनी जलद आणि अधिक आक्रमक खेळ केला , परंतु जपानच्या मजबूत बचावासमोर त्यांचा टिकाव लागला नाही . पूनम आणि कर्णधार दीपिकाने गोल करण्याची संधी गमावल्यामुळे भारताला सामन्यात डोके वर काढण्यात अपयश आले . अखेरीस भारताला एका गोलवरच समाधानी राहावे लागले ."
lifestyle,"खरं तर घरातलं खाणं केव्हाही उत्तम . पण हल्ली शिक्षण आणि नोकरीमुळे अनेकांना बाहेर खाण्याशिवाय काही पर्यायच नसतो . तेव्हा बाहेरचं खाण्याची वेळ तुमच्यावर येत असेल तर काही गोष्टी आवर्जून करा . तसं बाहेरं खाणं हानिकारकच पण जर पर्याय नसला तर त्यातल्या त्यात काय खाल्लेले चांगले हे माहित असणे गरजेचं आहे . त्यामुळे आरोग्याच्या अनेक समस्या आपण टाळू शकतो . त्यामुळे बाहेर खाताना या गोष्टीचा नक्की विचार करा १ . बाहेर खाताना ते अन्न गरम व उकळून बनवलेलं असावं . कारण गरम केल्याने त्यात जंतू असण्याची शक्यता कमी होते . त्यानंतर त्या अन्नपदार्थात अजिनोमोटो नसावं . यामधेही इडली सांबार , डोसा सांबार खाणं उत्तम २ . शक्यतो तळलेले पदार्थ खाणे टाळलेले बरे . कारण अनेकदा वापरलेल्याच तेलाचा पुन्हा वापर केला जातो ३ . जर दुपारी किंवा रात्री जेवायच्या वेळेत बाहेर खायची वेळ आली तर चपाती किंवा गव्हाची रोटी सोबत भाजी असे खाता येईल . किंवा एखादा भाताचा प्रकारही चालू शकतो . ४ . कोणत्या तरी मधल्यावेळी बाहेर आहात आणि भूक लागली तर फळे खाणे केव्हाही चांगले . फळे बऱ्याचदा सहज उपलब्धही होतात . त्यातही केळ पोट भरणारे असते . फळे नको असतील तर राजगिरा लाडू , वडीही चालू शकेल . खजूरही खाता येतील . गार दूधही हल्ली दुकानांमध्ये उपलब्ध असते . वडा - पाव , सामोसा हे असे खाण्यापेक्षा काकड़ी खाण्याचा शारीराला फ़ायदा होईल व भूकही मरणार नाही . ५ . उन्हाच्या वेळेला बाहेर काही प्यायचे असल्यास कोक , पेप्सी यांपेक्षा उसाचा रस , ताक , शहाळं पाणी , कोकम सरबत पिऊ शकता . ६ . बऱ्याचदा वेळ थोडा असतो आणि भूक खूप असते . मग अशावेळी सॅंडविच हा चांगला पर्याय ठरु शकतो . परंतु ते चांगल्या ठिकाणी आणि शक्यतो भाजलेले खावे . त्याबरोबर फळ खाल्ल्यास ब्रेडमुळे होणारे त्रास कमी होऊ शकतात . ७ . अनेकदा आपण कामात अडकलेलो असतो . भुकेमुळे पित्तासारखे होऊन मळमळ होत असते . अशावेळी लगेच खाणेही शक्य नसते . अशावेळी पटकन गार दूध प्यावे आणि पेढे खावेत . नाहीतर खूप वेळ पोट रिकामे राहिल्याने नंतर डोक दुखू शकते . ८ . बाहेर असतांना भूक लागल्यावर अजिबात रिकाम्यापोटी चहा पिऊ नये . त्याने पित्त वाढते . चहा पिण्याची सवय असल्याने पित्त झाल्याचे जाणवत नाही . मात्र एखादवेळी अचानक हे पित्त उसळते . ९ . काही लोकांना रोजच सकाळचा नाश्ता बाहेर करावा लागतो . त्यांनी रोज वड़ापाव , सामोसा असे पदार्थ खाणे टाळावे . त्याऐवजी पोहे , उपमा , पराठा , इडली हे पदार्थ खावे . १० . बऱ्याचदा ४ ते ६ च्या दरम्यान बाहेर असू अणि भूक आहे तर काय खावे असा प्रश्न कायमच पडतो . अशावेळी एखादी भेळ आणि फळांचा रस असे कधीतरी चालू शकेल . मात्र रोज भेळ , पाणीपुरी खाल्ल्याने पित्त होउ शकते . ११ . संध्याकाळी भूकेच्या वेळी बाहेर खाण्यापेक्षा साळीच्या लाहया , उकडलेला मका , भाजलेले कणिस , दाण्याची चिक्की किंवा लाडू खावे . हल्ली बाजारात नाचणी , मूग यांचे लाडूही मिळतात . ते खाल्ले तरी पौष्टीक व पोटभरीचे खाणे होते . श्रुती देशपांडे , आहारतज्ज्ञ"
entertainment,"छोट्या पडद्यावरील ‘दिया और बाती’ या कार्यक्रमातून प्रकाशझोतात आलेली दीपीका सिंहने लग्नानंतर काही काळ छोट्या पडद्यापासून फारकत घेतली होती . मात्र आता ती पुन्हा एकदा अभिनय क्षेत्राकडे वळत असल्याचे पहायला मिळत आहे . संध्या बिंदणी अर्थात दिपीका सिंहने अगदी कमी कालावधीमध्ये लोकप्रियता मिळविली आहे . त्यामुळे छोट्या पडद्यावरील लोकप्रिय अभिनेत्रींच्या यादीमध्ये दिपीकाचे आवर्जुन नाव घेण्यात येतं . दिपीकाने नुकताच एका डान्सचा व्हिडिओ शेअर केला असून या व्हिडिओवर मोठ्या प्रमाणात लाईक्सचा पाऊस पडत आहे . ‘दिया और बाती’ मालिकेतील संस्कारी आणि आपल्या मतावर ठाम असणा - या संध्या बिंदणीने तिच्या अभिनयामुळे प्रेक्षकांच्या मनावर छाप पाडली असून या एका मालिकेमुळे ती प्रचंड लोकप्रिय झाली . सोशल मिडीयावर अॅक्टीव्ह असणा - या दिपीकाने सध्या तिच्या डान्सचा एक व्हिडिओ शेअर केला असून या व्हिडिओमध्ये ती ‘मोहब्बते’ या चित्रपटातील एका गाण्यावर शास्त्रीयनृत्य करताना दिसून येत आहे . यावेळी तिने एक सुंदर असं कॅप्शन देत आपल्या भावना दोन ओळींमध्ये व्यक्त केल्या आहेत . ‘समुद्रावरील शांत वातावरणात , वा - याची झुळूक अनुभवताना वा - याच्या झुळूकेबरोबर डान्स करणं मला आवडतं’ असं कॅप्शन दिपीकाने या व्हिडिओला दिलं आहे . हा व्हिडिओ सध्या प्रचंड व्हायरल होत असून त्याच्यावर लाईक्सचा पाऊस पडत आहे . यापूर्वी १० मे रोजीदेखील दिपीकाच्या डान्सचा असाच एक व्हिडिओ तिने शेअर केला होता . या व्हिडिओमध्येही ती समुद्रकिना - यावर डान्सची प्रॅक्टीस करत होती . तिचा हा व्हिडिओही तिच्या चाहत्यांना प्रचंड आवडला होता . दरम्यान , दिपीकाने २०१४ मध्ये ‘दिया और बाती’ या मालिकेचे दिग्दर्शक दीपक गोयल यांच्याबरोबर लग्न केले . लग्नानंतर दिपीकाने छोट्या पडद्यापासून लांब राहणे पसंत केले होते . या कालावधीत दिपीकाला २०१७ मध्ये एक मुलगा झाला असून ती तिच्या वैवाहिक जीवनात पूर्णपणे गुरफटून गेल्याचं दिसून आलं . मात्र आता ती छोट्या पडद्यावर पुन्हा कमबॅक करण्यासाठी सज्ज झाल्याचे या व्हिडिओवरुन दिसून येत आहे ."
lifestyle,उन्हाळ्यात किंवा गर्भवतींसाठी आरोग्यदायी असणारे नारळ पाणी सर्वांसाठीच चांगले असते . आरोग्याला उपयुक्त असणारी सर्व प्रकारची खनिजे आणि इतर घटक यामध्ये असतात . नैसर्गिक असणारे हे आरोग्यदायी पेय दररोज प्यायल्यास त्याचा खूपच फायदा होतो . नारळपाणी हे पूर्णपणे कॅलरी फ्री नसते . मात्र इतर उष्ण आणि थंड पेयांपेक्षा त्यामध्ये कॅलरीजचे प्रमाण निश्चितच कमी असते . या पाण्याने तहान तर भागतेच पण पोटात शांत वाटते . त्यामुळे नारळ पाण्याचा आहारातील समावेश का महत्त्वाचा आहेत त्याची कारणे पाहूयात… १ . रक्तदाब नियंत्रित करण्यास उपयुक्त नारळपाण्यात मोठ्या प्रमाणात पोटॅशियम असते . सोडियमचे शरीरावर होणारे परिणाम नियंत्रित करण्यासाठी पोटॅशियमची आवश्यकता असते . मात्र योग्य प्रमाणात हे घटक शरीरात असणे आवश्यक असते . २ . डीहायड्रेशनवर उपयुक्त शरीराला जास्त ताण पडला तर पुरेशा उर्जेची आवश्यकता असते . अशावेळी नारळपाणी अतिशय उपयुक्त ठरते . जास्त दगदग झाल्यास शरीरातील खनिजे आणि इतर आवश्यक घटक यांचे प्रमाण कमी होते . अशावेळी थकवा जाणवू लागतो . मात्र नारळपाण्याने हा थकवा दूर होण्यास मदत होते . ३ . अन्नपचन होण्यास उत्तम उपाय नारळपाण्यात कार्बोहायड्रेटस आणि सोडियमचे प्रमाण कमी असते . त्याचप्रमाणे पोटॅशियम आणि फायबरचे प्रमाण जास्त असते . हे फायबर पचनशक्ती सुधारण्यास अतिशय उपयुक्त ठरते . त्यामुळे तुम्हाला सातत्याने पचनाचे त्रास उद्भवत असतील तर तुम्ही नारळ पाणी पिण्याची आवश्यकता आहे हे लक्षात घ्यायला हवे .
sports,"प्रो कबड्डी लीग प्रो कबड्डी लीगमध्ये मंगळवारी हरयाणा स्टीलर्स व तमिळ थलायव्हा यांच्यात झालेला पहिला सामना ४० - ४० असा बरोबरीत सुटला . तर दुसऱ्या सामन्यात बंगाल वॉरियर्सने तेलुगू टायटन्सचा ३९ - ३४ असा पराभव करून त्यांच्या बाद फेरीच्या आशा धुळीस मिळवल्या . कोलकाता येथील नेताजी इन्डोर स्टेडियमवर रंगलेल्या या सामन्यात हरयाणाने अखेरच्या मिनिटात दोन गुण मिळवून पराभव टाळला . यंदाच्या हंगामातील सर्वाधिक बोली लागलेल्या हरयाणाच्या मोनू गोयतने चढायांचे १७ गुण मिळवले . त्याला तमिळ थलायव्हाच्या अजय ठाकूरनेदेखील चढायांचे १७ गुण मिळवून कडवी झुंज दिली . या दोन्ही संघांचे स्पर्धेतील आव्हान आधीच संपुष्टात आले असून हरयाणाने ‘अ’ गटात , तर थलायव्हाने ‘ब’ गटात अखेरचे स्थान मिळवले . हरयाणासाठी प्रतिभावान विकास खंडोलानेदेखील १० गुण मिळवत मोनूला योग्य साथ दिली . थलायव्हासाठी आनंदने चढायांचे ८ , तर अमित हुडाने पकडींचे चार गुण मिळवत मोलाची कामगिरी केली . दुसऱ्या सामन्यात बंगाल वॉरियर्सने तेलुगू टायटन्सवर ३९ - ३४ अशी मात करून त्यांचे आव्हान संपुष्टात आणले . बंगालसाठी मनिंदर सिंगने चढायांचे सर्वाधिक १२ गुण मिळवले , त्याला सुरजीत सिंगकडून बचावात चांगली साथ लाभली . राहुल चौधरीच्या अनुपस्थितीत खेळणाऱ्या तेलुगूसाठी अरमानने चढायांचे ११ गुण मिळवले . तेलुगूच्या पराभवामुळे पाटणा पायरेट्स आणि यूपी योद्धा या संघांची बाद फेरी गाठण्याची संधी अधिक बळावली असून दोन्ही संघांचा प्रत्येकी एक सामना शिल्लक आहे ."
lifestyle,"सध्या मोबाईल म्हणजे प्रत्येकाच्या गळ्यातील ताईतच झाले आहेत . जरा मोकळआ वेळ मिळाला की सोशल नेटवर्कींग साईटसवर सर्फींग करणे हा जणू अनेकांसाठी उद्योगच झाला आहे . या तंत्रज्ञानाचा कामासाठी उपयोग होत असला तरीही सतत मोबाईल वापरण्याचे व्यसनच अनेकांना असल्याचे समोर येत आहे . कधी मित्र - मैत्रीणींशी चॅटींग करण्यासाठी , कधी स्वतःचे स्टेटस अपडेट करण्यासाठी तर कधी वेळ घालविण्यासाठी या माध्यमाचा सर्रास वापर होताना दिसतो . पण घरी आल्यावरही सतत फोनवर असणे तुमच्या वैवाहिक आयुष्यासाठी चांगले नाही हे एका संशोधनातून नुकतेच समोर आले आहे . यातही ऑफीसच्या कामासाठी घरी आल्यावरही मोबाईलवर असणाऱ्यांचे जीवन जास्त त्रासदायक होऊ शकते . ऑक्युपेशनल हेल्थ सायकॉलॉजी या जर्नलमध्ये देण्यात आलेल्या निष्कर्षानुसार या ३४४ जोडप्यांचा अभ्यास करण्यात आला . यामध्ये नोकरीसाठी दिवसातील सर्वाधिक वेळ बाहेर असणाऱ्या जोडप्यांचा अभ्यास करण्यात आला . जे लोक घरी आल्यावरही ऑफीसच्या कामासाठी मोबाईलवर असतात त्या लोकांना नोकरीचे समाधान कमी मिळेत , तसेच त्यांची नोकरीतील कामगिरीही चांगली नसते असा निष्कर्ष समोर आला आहे . जोडीदारांपैकी एक जण सातत्याने घरी आल्यावरही मोबाईलवर असतो त्या जोडप्यामध्ये वाद होण्याचे प्रमाण जास्त असते . यापुढे जात या संशोधनात आणखी एका महत्त्वाच्या गोष्टीची नोंद कऱण्यात आली आहे . त्यानुसार ज्या लोकांचे कौटुंबिक आयुष्य समाधानी नसते . ते नोकरीमध्ये आपली कामगिरी जास्त चांगली करु शकत नाहीत . अंतिमतः या गोष्टीमुळे नोकरी आणि घर अशआ दोन्ही ठिकाणी ताणाचीच परिस्थिती असते . त्यामुळे आपल्या कर्मचाऱ्याला घरी गेल्यावरही काम करावे लागणार नाही याची काळजी कंपनीने घ्यायला हवी अशीही नोंद यामध्ये करण्यात आली आहे ."
sports,क्रिकेट विश्वात राहुल द्रविड हा Perfect Gentleman म्हणून ओळखला जातो . तो सदैव त्याच्या शांत आणि सुस्वभावी वतर्णुकीमुळे मैदानात आणि मैदानाबाहेर प्रसिद्ध आहे . महान क्रिकेटपटू भारताला सामने जिंकवून देतात . तसेच त्यानेही आपल्या कारकिर्दीत भारताला अनेक सामने जिंकवून दिले . पण महत्वाचे म्हणजे अनेकदा भारत पराभवाच्या छायेत असताना तो भारत आणि पराभव यांच्यात भिंत म्हणून उभा राहिला . त्याच्या वाढदिवसानिमित्त द्रविडला BCCI ने खास शुभेच्छा दिल्या आहेत . BCCI ने राहुल द्रविडच्या कारकिर्दीतील विविध क्षणाचा एक सुंदर व्हिडीओ तयार केला असून तो आपल्या ट्विटर अकाउंटवर पोस्ट केला आहे . या व्हिडीओ पोस्टबरोबरच BCCI ने संदेश लिहिला आहे आणि त्याला शुभेच्छा दिल्या आहेत . भारताच्या क्रिकेटच्या ‘भिंती’ला शुभेच्छा ! आपण त्याला त्याच्या कसोटी कारकिर्दीतील योगदानासाठी ओळखतो . पण त्याने निर्धारित षटकांच्या सामन्यातदेखील चांगली कामगिरी केली आहे . त्यापैकी पाकिस्तानविरुद्धची त्याची एक खेळी BCCI ने व्हिडिओमधून ट्विट केले आहे .
lifestyle,"न्यूझीलंडच्या शास्त्रज्ञांचे संशोधन दारूचे व्यसन हे वाईटच ! त्यामुळे अनेकांना आर्थिक व सामाजिक ऱ्हासाला सामोरे जावे लागतेच , त्याशिवाय अनेक शारीरिक व्याधी जडतात . मद्य प्राशनाने कर्करोग होऊ शकतो , असा दावा आता न्यूझीलंडच्या संशोधकांनी केला आहे . न्यूझीलंडमध्ये २०१२मध्ये ८० वर्षांखालील २३६ लोकांचा मृत्यू कर्करोगाने झाला . त्याला मद्यसेवन कारणीभूत होते , अशी माहिती ओटॅगो विद्यापीठाच्या या संशोधकांनी दिली . अल्कोहोलचे सेवन हे कर्करोग होण्याला कारणीभूत असल्याचे यापूर्वी केलेल्या विविध संशोधनातून सिद्ध झाले आहे . ओटॅगो विद्यापीठाच्या या संशोधकांच्या मते न्यूझीलंडमध्ये अनेकांना केवळ मद्यसेवनाने कर्करोग झाला आहे . स्तनांचा , आतडय़ाचा , तोंड , घसा , अन्ननलिका आणि यकृताचा कर्करोग मद्यसेवनाने होतो , असे या शास्त्रज्ञांनी सांगितले . ओटॅगो विद्यापीठातील वैद्यकीय अभ्यास विभागातील प्राध्यापक आणि या संशोधकांच्या गटाचे प्रमुख जेनी कॉनर यांच्या मते , संशोधकांनी २००७ आणि २०१२ दरम्यान झालेल्या मृत्यूच्या आकडेवारीचा अभ्यास केला असता साधारण ६० टक्के महिलांचा मृत्यू हा स्तनाच्या कर्करोगामुळे झाला आहे . त्याला मद्यसेवन कारणीभूत असल्याचे त्यांनी सांगितले . २००७मध्ये ७१ आणि २०१२मध्ये ६५ महिलांचा मृत्यू स्तनांच्या कर्करोगाने झाला . या महिला दिवसातून दोन ते तीन वेळा मद्य प्राशन करत असल्याचे आढळले आहे . ‘जर्नल ड्रग अँड अल्कोहोल’ या नियतकालिकेत हे संशोधन प्रसिद्ध झाले आहे . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
lifestyle,"Flipkart Big Diwali Sale च्या अखेरच्या दिवशी शाओमीच्या रेडमी नोट 5 प्रो या स्मार्टफोनवर सूट दिली जात आहे . 20 हजारांपेक्षा कमी किंमत असलेल्या स्मार्टफोन्समध्ये शाओमीचा रेडमी नोट 5 प्रो हा युजर्सच्या चांगलाच पसंतीस उतरला आहे . 14 हजार 999 रुपये किंमत असलेल्या या फोनवर 2 हजार रुपयांची सवलत दिली जात आहे , त्यामुळे हा फोन 12 हजार 999 रुपयांमध्ये उपलब्ध असणार आहे . या स्मार्टफोनवर 2 हजार रुपयांच्या सवलतीशिवाय 10 टक्केअतिरिक्त सूट दिली जात आहे . परिणामी हा फोन 11 हजार 700 रुपयांमध्ये खरेदी करता येईल . शाओमी रेडमी नोट 5 प्रो 11 हजार 700 रुपयांमध्ये खरेदी करण्यासाठी तुमच्याकडे एसबीआयचं क्रेडिट कार्ड असणं गरजेचं आहे . एसबीआय कार्डद्वारे हा फोन खरेदी केल्यास 10 टक्के डिस्काउंट मिळेल . याशिवाय 2 हजार 167 रुपयांच्या किमान नो - कॉस्ट इएमआयवरही खरेदी करु शकतात . फोन - पे या अॅपद्वारे खरेदी केल्यासही 10 टक्के डिस्काउंट मिळेल . रेडमी नोट 5 प्रो मध्ये 5.9 इंचाचा फुलएचडी + डिस्प्ले आहे . 4 जीबी रॅम असलेल्या या फोनमध्ये स्नॅपड्रॅगन 636 प्रोसेसर आहे ."
sports,"चॅम्पियन्स ट्रॉफीतील उपांत्य लढतीत भारतानं बांगलादेशवर दणदणीत विजय मिळवला . या विजयाचं जोरदार सेलिब्रेशन देशभर सुरू आहे . विराटच्या आक्रमक नेतृत्त्वाखाली टीम इंडियाचे खेळाडू जबरदस्त कामगिरी करत आहेत . त्याचं कौतुकही होत आहे . बांगलादेशविरुद्धच्या लढतीतही विराट अधिक आक्रमक दिसला . पण संघाचं नेतृत्त्व करताना विराटचाही कधी - कधी संयम सुटतो . बांगलादेशच्या फलंदाजाला धावबाद करण्याच्या प्रयत्नात धोनीकडून अतिरिक्त पाच धावा गेल्या . ही ‘चूक’ विराटला खटकली आणि त्यानं आपली नाराजी जाहीरपणे व्यक्त केली . चॅम्पियन्स ट्रॉफीतील भारत - बांगलादेश यांच्यातील ‘हाय व्होल्टेज’ सामन्यात भारतानं जबरा खेळ केला आणि बांगलादेशच्या ‘शेरां’ना ढेर केलं . भारतानं बांगलादेशला स्पर्धेबाहेर काढून बांगलादेशच्या उतावीळ चाहत्यांना चोख प्रत्युत्तर दिलं . या सामन्यात भारतीय संघाचे खेळाडू जरा जास्तच आक्रमक दिसले . खेळही त्यांनी आक्रमकच केला . त्यात कॅप्टन कोहली आघाडीवर होता , असं म्हणता येईल . केदार जाधवच्या गोलंदाजीवर बांगलादेशच्या फलंदाजाचा अप्रतिम झेल टिपल्यानंतर कोहलीनं केलेला जल्लोष अधिक लक्षात राहिला . पण धोनीकडून ‘चूक’ झाल्यानंतर विराटनं व्यक्त केलेली नाराजी त्याहीपेक्षा अधिक लक्षात राहिली . प्रत्येक वेळी मी धोनीसरांचा सल्ला घेतो असं सांगणारा कोहली धोनीवर कमालीचा चिडला . बांगलादेश प्रथम फलंदाजीसाठी मैदानात उतरला होता . अश्विननं ४०वे षटक टाकले . या षटकात बांगलादेशच्या फलंदाजानं टोलवलेला चेंडू युवराजकडं गेला . त्यानं विकेटकीपर धोनीकडं थ्रो केला . धोनीनं बांगलादेश फलंदाजाला धावबाद करण्याचा प्रयत्न केला . पण हा प्रयत्न फसला . धोनीनं स्टम्पवर फेकलेला चेंडू तेथे ग्लोव्हजवर लागला आणि बांगलादेशला अतिरिक्त पाच धावांचं बक्षीस मिळालं . बांगलादेशचे फलंदाज खोऱ्यानं धावा वसूल करत होते . अशात पाच धावा अतिरिक्त गेल्यानं कॅप्टन विराट संतापला . धोनीकडं पाहून त्यानं आपला राग व्यक्त केला . तो काहीतरी पुटपुटला . मी धोनीकडून कायम सल्ला घेतो , असं म्हणणाऱ्या कोहलीनं राग व्यक्त केल्यानंतर धोनीचे चाहते मात्र नाराज झाले आहेत , असं दिसतं ."
sports,"देशातच नव्हे , परदेशातही लोकप्रिय झालेल्या प्रो - कबड्डी लीगमध्ये अठ्ठावीस पंचांपैकी राज्यातून एकमेव महिला पंचाची निवड झाली आहे . ती धनश्री जोशी यांची . पुणेकर असलेल्या जोशींचा प्रवास मैदानावरून आता आंतरराष्ट्रीय स्तरावर झाला आहे . पंच म्हणून करिअरही करता येते , यावर त्यांचा ठाम विश्वास आहे . प्रो कबड्डी लीगच्या सहाव्या सत्रात एकूण २८ पंच आहेत . त्यात ६ महिलांचा समावेश असून त्यातील जोशी या वर्षी निवडल्या गेलेल्या एकमेव पंच आहेत . अप्पर इंदिरानगर भागात राहणाऱ्या जोशी या कब्बड्डीपटू आहेत . मात्र दहा वर्षांपूर्वी पंच म्हणून त्यांनी करिअरची सुरवात केली . त्यासाठी परीक्षाही दिल्या अन् आता त्यांनी प्रो - लीगपर्यंत मजल मारली आहे . त्यासाठी फेब्रुवारीमध्ये चाचणी झाली . त्यासाठी राज्यातून ५० पंच आले होते . त्यातून जोशी यांच्यासह दोघांची निवड झाली . हुजूरपागेत शालेय शिक्षण घेत असतानाच जोशी यांना कबड्डीच्या मैदानाची गोडी लागली ती आजतागायत कायम आहे . महाविद्यालय , क्लब , राज्याच्या संघात समावेश झाल्यावर त्यांनी २००८ मध्ये पंच म्हणून करिअरला सुरवात केली . परीक्षा देत अधिकृत पंच झाल्यावर राज्यस्तरावरील अनेक स्पर्धांत त्या सहभागी झाल्या आहेत . आता आशियायी , राष्ट्रकुल , आणि ऑलिंपिक स्पर्धेत सहभागी होण्यासाठी त्यांची तयारी सुरू आहे . जोशी यांचे प्रशिक्षक योगेश यादव म्हणाले , ‘‘खेळावरील प्रेमामुळेच धनश्रीने पंच म्हणून करिअर करण्याचे ठरविले अन् त्याचा पाठपुरावा केला . त्यामुळेच प्रो - लीगसाठी तिची निवड झाली आहे . ’’ या स्पर्धेत राष्ट्रीय - आंतरराष्ट्रीय खेळाडू आहेत . अनेक तज्ज्ञ पंचही आहेत . त्यांच्यासमवेत सहभागी होताना मनावर दडपण आले होते . परंतु , कबड्डीच्या अभ्यासामुळे पंच म्हणून काम करताना ते दूर झाले . लाइव्ह प्रक्षेपण होत असलेल्या या स्पर्धेचा अनुभव मोठा आहे . - धनश्री जोशी , पंच , प्रो - कबड्डी लीग"
entertainment,"हिंदी व मराठी चित्रपटांसह नाटक व मालिकांमध्ये सशक्त भूमिका साकारणारा अभिनेता उपेंद्र लिमये जश पिक्चर्स प्रस्तुत आणि शशिकांत चौधरी व जयश्री चौधरी निर्मित "" नगरसेवक ' चित्रपटात तडफदार तरुणाच्या भूमिकेत दिसणार आहे . हा चित्रपट 31 मार्चला प्रेक्षकांच्या भेटीला येत आहे . दिल्लीत नरेंद्र , राज्यात देवेंद्र आणि सिनेमातला हा उपेंद्र ! कसा आहे त्याचा सिनेमा ? "" नगरसेवक ' चित्रपटाबद्दल . . . "" नगरसेवक ' हा मनोरंजनाने परिपूर्ण असा चित्रपट आहे . माझा ऑफबीट किंवा प्रायोगिक चित्रपटांकडे जास्त कल असतो . मला वाटतं की मी व्यावसायिक अभिनेता आहे आणि सर्व प्रकारचे चित्रपट योग्य पद्धतीने करू शकतो . एकेदिवशी मला अभिनेता सयाजी शिंदेचा फोन आला . ते म्हणाले एक कमर्शियल चित्रपट आहे व मी त्यात काम करतो आहे . मला माहीत आहे की तू अशा प्रकारचे चित्रपट करत नाहीस . माझ्या अपोझिटच्या भूमिकेसाठी तू हवा आहेस . तर , आपण हा चित्रपट करूयात . मधल्या काळात "" जोगवा ' , "" धग ' व "" तुह्या धर्म कोंचा ' अशा प्रकारचे मी चित्रपट केले . त्यातून मी अभिनेता कमी चळवळीतला माणूस जास्त वाटलो . "" प्यारवाली लव्ह स्टोरी ' सारखा कमर्शियल चित्रपट व हिंदी चित्रपट मी केले आहेत . "" नगरसेवक ' हा पूर्णपणे व्यावसायिक चित्रपट आहे . दमदार गाणी , आयटम सॉंग , दमदार ऍक्शन , प्रेमकथा , उत्तम लोकेशन , कॉमेडी अशा सर्व गोष्टींचा समावेश असणारा हा चित्रपट आहे . "" नगरसेवक ' मधील भूमिका . . . "" नगरसेवक ' मध्ये मी मल्हार शिंदे या तडफदार तरुणाची भूमिका साकारतोय . त्याला अन्याय व अत्याचाराची प्रचंड चीड आहे . त्याविरोधात आवाज उठविणारा हा युवक आहे . व्यवस्थेतील चुकीच्या गोष्टींविरोधात लढताना तो दिसणार आहे . प्रेमकथा . . . या चित्रपटाचं नाव "" नगरसेवक ' असलं तरी लव्ह स्टोरीही पाहायला मिळणार आहे . ही लव्ह स्टोरी माझ्यात व अभिनेत्री नेहा पेंडसेमध्ये रंगताना दिसणार आहे . मी नेहासोबत पहिल्यांदाच काम केलं आहे . चित्रपटात आमची केमिस्ट्री उत्तम जुळली आहे . दमदार ऍक्शन . . . "" नगरसेवक ' मध्ये दाक्षिणात्य चित्रपटांसारखे ऍक्शन सीन पाहायला मिळणार आहेत . यात मी भरपूर ऍक्शन सीन्स केलेत . मराठी चित्रपटात मी पहिल्यांदाच अशा प्रकारे ऍक्शन केलीय . भूमिकेच्या तयारीबाबत . . . भूमिकेची तयारी करण्यासाठी आशय खूप महत्त्वाचा असतो . कलाकाराला योग्य दिशा दाखवण्याचं काम दिग्दर्शक करत असतो . नशिबाने मला हिंदी व मराठीत खूप चांगल्या दिग्दर्शकांसोबत काम करण्याची संधी मिळाली . मराठीत डॉ . जब्बार पटेल , अमोल पालेकर , राजीव पाटील , महेश लिमये आणि हिंदीत रामगोपाल वर्मा , मधुर भांडारकर या दिग्दर्शकांसोबत मी काम केलं ; पण दर वेळेला मला चांगलेच दिग्दर्शक मिळतील असं नाही . ज्याच्याकडे पैसे आहेत तो निर्माता होऊ शकतो . टेलिव्हिजनवर व्यावसायिकता आहे . चांगली प्रॉडक्शन टीम आहे . त्यामुळे मी साडेनऊ वर्षांनंतर स्टार प्रवाहवरील "" नकुशी ' मालिकेत काम करतो आहे . अव्यावसायिक लोकांबरोबर काम करणं खूपच कठीण जातं . त्यामुळे शक्यतो टाळतो ; पण प्रत्येक वेळेस तसं होईलच असं नाही . मला वर्षाला बारा - तेरा चित्रपटांच्या ऑफर येत असतील तरी मी तीन - चार ऑफर स्वीकारतो . आव्हान स्वीकारण्याबाबत . . . मी गंभीर भूमिका खूप चांगल्याप्रकारे करत असेन तर मला मसालेदार चित्रपटातील रोलदेखील तितक्याच चांगल्याप्रकारे करता आला पाहिजे . हे कलाकार म्हणून आव्हान स्वीकारायला पाहिजे . मी स्वतःला नशीबवान समजतो की , मी अशा प्रोफेशनमध्ये आहे जिथे नेहमी वेगवेगळ्या गोष्टी शिकायला मिळतात . ज्या क्षणी कलाकार म्हणून मला सगळं येतं असं म्हणेन त्याच क्षणी व्हीआरएस घ्यायला हरकत नाही असं मी म्हणेन . आगामी प्रोजेक्ट . . . विठाबाई नारायणगावकर यांच्यावरील चरित्रपट , यशराज फिल्म्सचा "" बॅंकचोर ' , आदित्य क्रिपलानीने "" टिकली ऍण्ड लक्ष्मी बॉम्ब ' पुस्तक लिहिले होते . त्या पुस्तकावर तो चित्रपट करतो आहे . त्याचे चित्रीकरण सध्या सुरू आहे . "" शेंटिमेंटल ' नावाचा मराठी चित्रपट करतो आहे . या चित्रपटात रघुवीर यादव , अशोक सराफ व मी पहिल्यांदाच एकत्र काम करत आहोत . "" सूरसपाटा ' , "" क्षितिज ' हे माझे आगामी मराठी प्रोजेक्ट आहेत . त्याशिवाय काही हिंदी चित्रपटही करतो आहे ."
lifestyle,"बाईक चालवणे याची आता म्हणावी तितकी क्रेझ राहीली नाही . कामासाठी , अडीअडचणीच्या वेळेला उपयोगी याच दृष्टीने आता बाईककडे पाहिले जाते . पण बाईकमुळे आपल्या कामांना वेग आला असला तरीही ती चालविताना काळजी घेणे गरजेचे आहे . दिवसागणिक बाईकचे अपघात आणि त्यामध्ये जखमी किंवा मृत्यू होणाऱ्यांच्या संख्येत होणारी वाढ आपण पाहत असतो . मात्र योग्य ती काळजी घेतल्यास बाईक रायडिंग आनंद तर देईलच पण ते सुरक्षितही राहील . पाहूयात कोणत्या गोष्टींची बाईक चालवताना विशेष काळजी घ्यायला हवी… १ . बाईक चालवत असताना आपल्या चुकीमुळेच अपघात होईल असे नाही . तर इतरांच्या चुकीमुळेही आपल्या जीवाला धोका उद्भवू शकतो . त्यामुळे जीवाशी खेळ तडजोड करु नका . २ . बाईक चालवताना कायम हेल्मेट वापरा . साधे कोणतेही हेल्मेट वापरणे धोक्याचे ठरु शकते , त्यामुळे आपले हेल्मेट आयएसआय मार्क असलेले असेल याकडे लक्ष द्या . हेल्मेटचे मटेरीयल चांगले आहे ना हे तपासून पाहण्याबरोबरच ते आपल्या डोक्यात योग्य पद्धतीने बसते का नाही ते पाहा . ३ . बाईकच्या वेगाबाबत योग्य ती काळजी घ्यायला हवी . बाईक चालवताना आपली नजर चुकणार नाही याकडे लक्ष द्यायला हवे . रस्ता आणि नियम यांच्यानुसारच बाईक चालवायला हवी . ४ . आपण चालवत असलेल्या बाईकच्या वेगाबाबत एक मर्यादा ठरलेली असते . त्यानुसार बाईक चालवायला हवी . आपल्या गाडीच्या मर्यादेपलिकडे जाणे टाळावे . गाडी शांतपणे चालवावी . विनाकारण वेगाने चालविणे टाळावे . ५ . आपण नियमित चालवत असलेल्या बाईकचे योग्य पद्धतीने सर्व्हीसिंग झाले आहे की नाही हे पाहणे गरजेचे आहे . गाडीचे ब्रेक , हॉर्न योग्यपद्धतीने चालत नसतील तरीही अनेकजण तशीच गाडी वापरत राहतात . मात्र हे धोक्याचे ठरु शकते . त्यामुळे गाडीचे वेळच्यावेळी सर्व्हीसिंग करणे आवश्यक आहे . ६ . गाडीला असणाऱ्या अँटी लॉक ब्रेकींग सिस्टीममुळे अनेक अपघात टळल्याचे आपण पाहतो . गाडीमध्ये हे फिचर असल्यास ते नक्कीच फायद्याचे ठरते . हे फिचर केवळ महागड्या गाड्यांनाच असते असे नाही . तर अनेक सामान्य गाड्यांमध्येही सध्या हे फिचर देण्यात आले आहे ."
lifestyle,"विदेशी मंत्रालयातर्फे पासपोर्ट काढण्यासाठीचे नियम डिसेंबर २०१६ मध्ये बदलण्यात आले होते . त्यानंतरही आणखी काही नियमांमध्ये बदल करण्यात आले . नागरीकांना पासपोर्ट मिळणे सोपे व्हावे यासाठी हे बदल करण्यात येत असल्याचे प्रशासनाने सांगितले आहे . या बदललेल्या नियमांची अंमलबजावणी मागील काही महिन्यांपासून सुरु झाली आहे . पासपोर्ट काढणाऱ्या नागरीकांना या बदललेल्या नियमांची माहिती असणे आवश्यक आहे . पाहूयात काय आहेत हे बदललेले नियम… १ . जन्माच्या दाखल्याची आवश्यकता नाही – पासपोर्ट नियमावलीनुसार २६ जानेवारी १९८९ रोजी किंवा त्यानंतर जन्म झालेल्या व्यक्तींना जन्मतारखेचा पुरावा म्हणून जन्माचा दाखला दाखवणे बंधनकारक आहे . पासपोर्टसाठी अर्ज करताना या दाखल्याची प्रत अर्जासोबत जोडावी लागते . मात्र या नियमात आता बदल करण्यात आला आहे . केंद्रीय राज्यमंत्री व्ही . के . सिंह यांनी संसदेत नव्या नियमांबाबत माहिती दिली . दाखल्याऐवजी नागरिकांना आधार किंवा पॅन कार्ड वापरता येणार आहे . सरकारी कर्मचाऱ्यांना सर्व्हिस रेकॉर्ड , पेन्शन रेकॉर्डही सादर करता येईल . २ . पालकांपैकी एकाचे नाव पुरेसे – याआधी पासपोर्टसाठी पालकांमधील दोघांची नावे देणे आवश्यक होते . मात्र आता यामधील एकाचेच नाव आणि बाकी माहिती असल्यास चालणार आहे . त्यामुळे सिंगल पॅरेंट असणाऱ्यांसाठी तसेच मूल दत्तक घेतलेल्यांसाठी हा महत्त्वाचा निर्णय ठरणार आहे . या लोकांना आपल्या मुलाचा पासपोर्ट काढायचा असल्यास हा नियम फायदेशीर ठरणार आहे . याशिवाय पासपोर्टवर वडिलांचे नाव नसेल तरीही चालणार आहे . ३ . जोड कागदपत्रांची संख्या कमी केली – पासपोर्ट काढण्यासाठी अनेक कागदपत्रे जोडावी लागत होती . मात्र यातील काही कागदपत्रे कमी करण्यात आली आहेत . तर काही मर्ज करण्यात आली आहेत . अॅनेक्श्चर ए , सी , डी , ई , जे आणि के हे फॉर्म कमी करण्यात आले आहेत . याशिवाय पासपोर्टच्या फॉर्मला लावण्यात येणारी जोड कागदपत्रे अटेस्टेड असण्याचीही आवश्यकता नाही . याआधी पोसपोर्टशी निगडीत प्रत्येक कागदपत्र नोटरी , प्रथमवर्ग न्यायालयीन मॅजिस्ट्रेट आणि कार्यकारी मॅजिस्ट्रेट यांच्याकडून अटेस्टेड करुनच जोडावे लागत होते . मात्र आता ही सूट देण्यात आली आहे . ४ . लग्नाचा आणि घटस्फोटाचा दाखला आवश्यक नाही – पूर्वी पासपोर्टसाठी नागरीकांना लग्नाचा दाखला आणि घटस्फोट झाला असेल तर तो दाखला लावणे बंधनकारक होते . मात्र ही अट आता शिथिल कऱण्यात आली असून हे दोन्ही सर्टीफिकेट लावले नाहीत तरी चालणार आहे . ५ . अनाथ आणि लग्नाशिवाय झालेल्या मुलांचा पासपोर्ट मिळणे होणार सोपे – अनाथ मुलांना पासपोर्ट मिळावा यासाठी ते राहत असलेल्या संस्थेने दिलेले पत्र पुरेसे आहे . त्यामुळे त्यांच्या आई - वडिलांचा दाखला नसला तरीही त्यांना पासपोर्ट मिळू शकतो . ज्या मुलांचा लग्नाशिवाय जन्म झालेला आहे त्यांनी एक्स्टंट अॅनेक्श्चर सी भरुन देणे बंधनकारक आहे . ६ . सरकारी कर्मचाऱ्यांना ना हरकत प्रमाणपत्राची आवश्यकता नाही – सरकारी कर्मचाऱ्यांना पासपोर्ट काढायचा असल्यास याआधी त्यांच्या वरिष्ठ अधिकाऱ्यांचे ना हरकत प्रमाणपत्र जोडणे बंधनकारक होते . मात्र आता हे प्रमाणपत्र नसेल तरीही चालणार आहे . पासपोर्ट घाईने हवा असले आणि हे प्रमाणपत्र मिळण्यास वेळ लागत असेल तर स्वघोषित प्रमाणपत्र पासपोर्टच्या कागदपत्रांसोबत द्यावे लागणार आहे . मात्र कर्मचाऱ्याने आपल्या वरिष्ठांना आपण अशाप्रकारे पासपोर्टसाठी नोंदणी केली असल्याचे सांगणे केव्हाही हिताचेच आहे . ७ . आधारकार्ड आवश्यक – आता आधारकार्ड आणि यूआयडी क्रमांक कोणत्याही कामासाठी आवश्यक असून पासपोर्टसाठी नागरीकांकडे आधारकार्ड असणे आवश्यक आहे ."
sports,"विराट कोहलीच्या नेतृत्त्वाखालील भारतीय संघाने ऑस्ट्रेलियाविरुद्धच्या कसोटी मालिकेतील पहिला सामना तब्बल ३३३ धावांनी गमावला . येत्या शनिवारपासून बंगळुरूच्या चिन्नास्वामी स्टेडियमवर दुसऱया कसोटीला सुरूवात होणार आहे . भारतीय संघ दुसऱया सामन्यात दमदार पुनरागमन करेल , असा विश्वास माजी क्रिकेटपटू आणि भारतीय चाहत्यांकडून व्यक्त केला जात असला तरी आकडेवारी पाहता भारतीय संघावर मालिका पराभवाचे सावट असल्याचे सांगितले जात आहे . कारण , १९३२ साली कसोटी क्रिकेटमध्ये प्रवेश केलेल्या भारतीय संघाने आजवर मालिकेतील पहिली कसोटी गमावल्यानंतर केवळ तीनच वेळा मालिका जिंकण्याची किमया करता आली आहे . पुण्याच्या फिरकी गोलंदाजीला मदत करणाऱया खेळपट्टीवर कोहली ब्रिगेडला कांगारुंनी परास्त केले . भारतीय संघाचे ऑस्ट्रेलियासोबत एकूण चार कसोटी सामने होणार असून मालिकेत पाहुण्या संघाने १ - ० ने आघाडी घेतली आहे . भारतीय संघाला ही मालिका जिंकण्यासाठी १९७२ साली झालेली कसोटी मालिका , २००१ सालची ऑस्ट्रेलियाविरुद्धची मालिका आणि २०१५ साली श्रीलंकेविरुद्धची कसोटी मालिका विजयाची प्रेरणा घेऊन खेळावे लागणार आहे . या तीनही कसोटी मालिकेत पहिला सामना गमावल्यानंतर भारतीय संघाने पुनरागमन करत मालिका जिंकली होती . तर आतापर्यंत आठ वेळा भारतीय संघाला पहिला सामना गमावल्यानंतर मालिका बरोबरीत रोखता आली आहे . इतरवेळी भारतीय संघाला पराभवाचाच सामना करावा लागला आहे . कसोटी मालिकेतील पहिला सामना गमावला की मालिकेत भारतीय संघाला यश मिळत नाही . मालिकेतील पहिली कसोटी गमावल्यानंतर भारतीय संघाला बहुतकरून मालिका पराभवाला सामोरे जावे लागले आहे . दोन किंवा अधिक कसोटी सामन्यांचा समावेश असलेल्या मालिकेत भारतीय संगाने खेळलेल्या १४० पहिल्या कसोटीत फक्त ३८ सामन्यांमध्ये विजय प्राप्त केला आहे . तर ५२ सामन्यांमध्ये पराभवाला सामोरे जावे लागले आहे आणि ४९ सामने अनिर्णीत राहिले आहेत . मालिकेतील दुसऱया सामन्यात भारतीय संघाची आकडेवारी पाहता १४० कसोटीतील ४२ सामने जिंकलेत , तर ३८ सामन्यांत पराभव पत्करावा लागला आहे . ६० सामने अनिर्णीत राहिले आहेत ."
lifestyle,"रोजच्या आमटीत वापरल्या जाणाऱ्या हळदीतील रासायनिक घटक आतडय़ाच्या कर्करोगावर गुणकारी असतात असे आढळून आले आहे . विशेष म्हणजे या नव्या संशोधनात भारतीय वैज्ञानिकाचा समावेश आहे . हळदीत क्युरक्युमिन व सिलीमारिन हे दोन घटक असतात . ते आतडय़ाच्या कर्करोगावर उपयुक्त असतात , असे अमेरिकेतील सेंट लुईस विद्यापीठाच्या संशोधकांनी म्हटले आहे . क्युरक्युमिन हा हळदीतील एक सक्रिय घटक असून , आमटी व इतर बहुतेक भारतीय पदार्थात हळदीचा वापर केलेला असतो . सिलीमारिन हा दुधातील एक घटक असतो , त्यामुळे यकृत विकारांवर चांगला उपयोग होऊ शकतो . प्रयोगशाळेतील नमुन्यात आतडय़ातील पेशींचा अभ्यास करण्यात आला . क्युरक्युमिनमुळे पेशीवर चांगला परिणाम दिसून येतो . कर्करोगाच्या पेशींशी झुंजण्यात या फायटोकेमिकलचा उपयोग होतो . सेंट लुईस विद्यापीठाचे उदयशंकर इझिकेल यांनी सांगितले की , फायटोकेमिकल आतडय़ाच्या कर्करोगाची वाढ रोखतो व प्रसारही होत नाही . जेव्हा आतडय़ाचा कर्करोग असलेल्या पेशींवर क्युरक्युमिनचा वापर केला जातो तेव्हा त्या मरतात व सिलीमारिनमुळेही तोच परिणाम दिसून येतो . फायटोकेमिकल्स हे कर्करोग उपचारावर आश्वासक आहेत व त्यामुळे केमोथेरपीचे परिणामही टळतात . इझिकेल यांनी सांगितले की , आतडय़ाचा कर्करोग टाळण्यासाठी हळदीतील घटकांचा उपयोग होतो , पण क्युरक्युमिन व सिलीमारिनचे जास्त प्रमाणही घातक असते . त्याबाबत अजून अभ्यास करणे गरजेचे असून जेवण हळदीने युक्त असायला हरकत नाही , कारण त्यातून मिळणारे क्युरक्युमिन हे मर्यादितच असते . जर्नल ऑफ कॅन्सर या नियतकालिकात हे संशोधन प्रसिद्ध झाले आहे . ( टीप : ‘ आरोग्यवार्ता ’ मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘ लोकसत्ता ’ चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
sports,"बॅडमिंटनमध्ये आता खुले आव्हान निर्माण झाले आहे . अनेक देशांतील खेळाडू आंतरराष्ट्रीय स्तरावर चमकदार कामगिरी करत आहेत . त्यामुळे एक काळ असलेली लीन डॅन आणि ली चोंग वेई यांची मक्तेदारी आता संपुष्टात आल्याची प्रतिक्रिया भारताचा बॅडमिंटन सुपरस्टार किदांबी श्रीकांत याने व्यक्त केली . कारकिर्दीत सर्वोत्तम फॉर्ममध्ये असलेल्या भारताच्या किदांबी श्रीकांतने या वर्षी पाच महिन्यात चार सुपर सीरिज स्पर्धेत विजेतेपद मिळविले आहे . अशी कामगिरी करणारा तो पहिला भारतीय बॅडमिंटनपटू ठरला आहे . अलीकडच्या काळात एखादा नाही , तर अनेक खेळाडू आंतरराष्ट्रीय स्तरावर विजेतेपद मिळविण्याची क्षमता बाळगून आहेत , असे सांगून श्रीकांत म्हणाला , ‘‘गेली अनेक वर्षे लीन डॅन आणि ली चोंग वेई यांची मक्तेदारी होती ; पण आता तसे नाही . माझ्यासह व्हिक्टर ॲक्सेल्सन आणि अनेक खेळाडू विजेतेपद मिळविण्याची क्षमता बाळगून आहेत . बॅडमिंटन खेळ आता अधिक खुला झाला आहे . एकापेक्षा अधिक खेळाडू विजेतेपदाच्या शर्यतीत असणे हे खेळाच्या प्रगतीचे उत्तम उदाहरण मानले जाते . ’’ डेन्मार्क आणि फ्रेंच विजेतेपद पटकाविल्यानंतर श्रीकांत मायदेशी परतला तेव्हा त्याचा मंगळवारी पी . गोपीचंद अकादमीत सन्मान करण्यात आला . त्या वेळी तो बोलत होता . तो म्हणाला , ‘‘एकाच वेळी अनेक खेळाडू आता सर्वोत्तम खेळ करत आहेत . एखादी स्पर्धा अमूकच एखादा खेळाडू जिंकेल , अशी परिस्थिती आता राहिलेली नाही . त्यामुळे प्रत्येक स्पर्धेत तुम्हाला तुमचा सर्वोत्तम खेळ दाखवणे अनिवार्य झाले आहे . ’’ लीन डॅन आणि चोंग वेई यांची कारकीर्दच संपुष्टात आली असे म्हणता येईल का , असे विचारले असता त्याने नकार दिला . तो म्हणाला , ‘‘अगदीच तसे म्हणता येणार नाही . दोघेही महान खेळाडू आहेत . त्यांचा अनुभव इतका आहे की ते केव्हाही मुसंडी मारू शकतात . सध्या ते अपयशी ठरत आहेत म्हणून त्यांना कमी लेखणे चुकीचे आहे . अर्थात , आपण सर्वोत्तम कामगिरी करु शकतो याचा विश्वास बाळगणेदेखील महत्वाचे आहे . ’’"
entertainment,"अवघ्या पाच दिवसांत १५० कोटी रुपयांची घसघशीत कमाई ‘संजू’ या चित्रपटाने केली आहे . अभिनेता संजय दत्तच्या आयुष्यावर आधारित या चित्रपटात रणबीर कपूरने दमदार भूमिका साकारली आहे . प्रेक्षक - समीक्षकांकडून या चित्रपटाची प्रशंसा केली जात आहे . राजकुमार दिग्दर्शित या चित्रपटाची क्रेझ फक्त भारतातच नाही तर दुबईतही पाहायला मिळत आहे . दुबईतल्या प्रेक्षकांना हा चित्रपट इतका आवडला आहे की त्यांच्यासाठी आता २४ तास चित्रपटगृहे सुरू ठेवण्यात येणार आहेत . फिल्मफेअरच्या अधिकृत इन्स्टाग्राम अकाऊंटवर यासंदर्भातील पोस्ट पाहायला मिळत आहे . ‘जगभरात ‘संजू’ प्रेक्षकांची मनं जिंकत आहे . दुबईमध्ये प्रेक्षकांचा मिळणारा प्रतिसाद आणि त्यांच्या वाढत्या मागणीमुळे तिथे चित्रपटगृहे २४ तास सुरू राहणार आहेत , ’ अशी पोस्ट फिल्मफेअरने टाकली आहे . ‘संजू’ने प्रदर्शनाच्या अवघ्या तीन दिवसांत १२० कोटी रुपयांचा गल्ला जमवला होता . येत्या काही दिवसांत हा चित्रपट कमाईचे आणखी कोणते विक्रम मोडणार हे पाहणं औत्सुक्याचं ठरणार आहे . Video : पुलंच्या अजरामर व्यक्तिचित्रांवर आधारित ‘नमुने’चा ट्रेलर पाहिलात का ? या चित्रपटात रणबीर कपूरसोबतच विकी कौशल , मनिषा कोईराला , परेश रावल , दिया मिर्झा , सोनम कपूर , अनुष्का शर्मा , जिम सर्भ यांच्याही महत्त्वपूर्ण भूमिका आहेत ."
lifestyle,"तंत्रज्ञानाची प्रगती झाली तशी आपली जीवनशैली झपाट्याने बदलत आहे . त्याचे परिणामही आपण अनुभवत आहोत . पूर्वी अभावानेच आढळणारे मधुमेह , रक्तदाब , पीसीओडी , थायरॉईड ग्रंथींचे विकार आता अगदी आपल्या घरात आणि सहज जाता - येता दिसत आहेत . त्यामुळे प्रत्येक व्यक्तीला आपल्या आरोग्याचे बजेट करण्यासाठी हेल्थ पॉलिसी घेण्याची आवश्यकताही भासत आहे . साधारणपणे १० वर्षांच्या टप्प्याने आपली जीवनशैली बदलत आहे . बदलणाऱ्या आर्थिक गरजा , कामाचे स्वरुप , त्यातून निर्माण होणारा बौद्धिक ताण , मानसिक अस्वस्थता , शारीरिक श्रम या सगळ्यांचा आपल्या शरीरावर परिणाम होत असतो . या परिणामांना तोंड देण्याची आपली क्षमता वाढावी आणि आपल्या आरोग्याचे रक्षण व्हावे यासाठी काही ठराविक नियमांचे पालन केले तरी पुरेसे आहे . यामध्ये सकाळी उठल्यापासून रात्री झोपेपर्यंत नियम बदलणाऱ्या ऋतूनुसार नियमांचे पालन , योग्य व्यायाम , आहारसेवनाची शास्त्रीय पद्धत , झोपेचे नियम यांचे विचारपूर्वक आचरण करणे हाच आरोग्याचा मूलमंत्र आहे . यामध्ये नोकरी किंवा व्यवसाय करणाऱ्या सर्व व्यक्तींसाठी काही सामन्य नियम आहेत ते पाळणे आवश्यक आहेत . १ . झोपेचे योग्य नियोजन आवश्यक आहे . कमीत कमी ७ तास झोप व्हायलाच हवी . शक्यतो रात्री लवकर झोपलेले आरोग्यासाठी चांगले . २ . सध्या रात्री टीव्हीवरील मालिका , चित्रपट पाहणे , मोबाईल किंवा इंटरनेटवर चॅटींग करणे यांसारख्या गोष्टींसाठी जागरण करण्याची अनेकांना चुकीची सवय लागली आहे . ३ . रात्रीच्या जागरणांमुळे शरीरातील पित्त वाढते . त्यामुळे डोकेदुखी , अजिर्ण , अपचन असे त्रास होण्याची शक्यता असते . ४ . अन्नपचन न झाल्यामुळे करपट ढेकर येणे आणि गॅसेस होण्याच्या तक्रारी वाढतात . ५ . पित्त आणि पुरेशी विश्रांती न मिळाल्यामुळे दुसऱ्या दिवशी कामाचा उत्साह राहत नाही . ६ . समाधानकारक काम न झाल्याने कामाचा ताण वाढतो आणि हे चक्र सतत सुरु राहते . ७ . या सगळ्याचा परिणाम म्हणून ब्लड प्रेशर वाढते . मग अस्वस्थता , चिडचिड यांचे प्रमाणही वाढते . यातील सगळ्यात महत्त्वाचे म्हणजे पचन यंत्रणेवर परिणाम होऊन संपूर्ण शरीराचे कार्य बिघडते . लीना बावडेकर आयुर्वेदतज्ज्ञ"
entertainment,"बहुप्रतिक्षित ‘बाहुबली २’ या चित्रपटाच्या प्रदर्शनासाठी अवघे काही दिवस बाकी असतानाच विविध मार्गांनी या चित्रपटाची प्रसिद्धी केली जात आहे . नुकताच या चित्रपटाचा आयमॅक्स पोस्टर प्रदर्शित करण्यात आला . या पोस्टरमध्ये बाहुबलीची पिळदार शरीरयष्टी आणि त्याचा एकंदर अंदाज सर्वांचेच लक्ष वेधत आहे . दोन्ही हातात टोकदार शस्त्र घेतलेला आणि खोडावर आवेगाने चढाई करत जाणारा बाहुबली या चित्रपटाची उत्सुकता आणखीनच वाढवत आहे . यामध्ये त्याच्या चेहऱ्यावरील भावही पाहण्याजोगे आहेत . मुख्य म्हणजे या पोस्टरमध्ये पर्वतरांगाही पाहायला मिळत असून , पोस्टरवर ‘एक्स्पिरिअन्स द एपिक’ ही ओळही लक्षवेधी ठरत आहे . एस . एस . राजामौली दिग्दर्शित ‘बाहुबली २’ या चित्रपटाच्या ट्रेलरमधील बऱ्याच दृश्यांमध्ये ‘बाहुबली - द बिगिनिंग’ या चित्रपटातील दृश्यांची झलक दाखवण्यात आली होती . त्यामुळे ‘बाहुबली २’ या चित्रपटातील प्रभास साकारत असलेल्या पात्राची ओळख या पोस्टरमधून करुन देण्यात आली आहे . ‘बाहुबली - द कन्क्लूजन’चा नवा पोस्टर प्रदर्शित केल्यापासूनच सोशल मीडियावरही अनेकांनी तो शेअरही केला आहे . प्रेक्षकांची या चित्रपटाबद्दलची उत्सुकता आणि कलाकारांची मेहनत पाहता सध्या चित्रपट वर्तुळाचे लक्ष ‘बाहुबली २’ च्या प्रदर्शनाकडे लागले आहे . अभिनेता प्रभास , राणा डग्गुबती , अनुष्का शेट्टी , तमन्ना भाटिया , सत्यराज या कलाकारांच्या मुख्य भूमिका असणारा हा चित्रपट तब्बल ६५०० स्क्रिन्सवर प्रदर्शित होणार आहे . इतक्या भव्य पातळीवर प्रदर्शित होणाऱ्या ‘बाहुबली २’ या चित्रपटाने प्रदर्शनाआधीच चांगलीच कमाई करण्यास सुरुवात केली आहे . त्यामुळे आता बॉक्सऑफिस कमाईचे हे आकडे किती उंची गाठणार हे पाहणे औत्सुक्याचे ठरणार आहे ."
lifestyle,"व्हॉट्स अॅप या सर्वाधिक वापरल्या जाणाऱ्या मेसेजिंग अॅप्सवर गेल्या वर्षभरात नवनवीन फीचर्स आले . या फीचर्समुळे व्हॉट्स अॅप वापरणं अधिक सुलभ आणि सोप्पं झालं . आता नविन वर्षांत व्हॉट्स अॅप वापरणं अधिक सुलभ व्हावं यासाठी व्हॉट्स अॅप आणखी काही फीचर्स आणणार आहे . या फीचर्सची चाचणी सुरू आहे . ही फीचर्स कोणती असतील ते पाहू . Voice to Video Call Switch : वर्षभरापूर्वी व्हॉट्स अॅपनं व्हिडिओ कॉल हे फीचर आणलं होतं . पण , या फीचरमुळे फक्त एकाच व्यक्तींशी बोलता येत होतं . पण , आता एकापेक्षा अधिक व्यक्तींशी व्हिडिओ कॉलद्वारे जोडता येणार आहे . व्हॉट्स अॅप या फीचरची चाचणी करत आहे . Group calls : कॉन्फरन्स कॉलप्रमाणे लवकरच व्हॉट्स अॅपवरदेखील ग्रुप कॉल करता येणार आहेत . व्हॉट्स अॅपवर अनेकांचे ग्रुप्स असतात . त्यामुळे ग्रुप्समध्ये महत्त्वाच्या विषयावर चर्चा करण्यासाठी याचा फायदा होणार आहे . instagram Stories on WhatsApp : इन्स्टाग्राम स्टोरीदेखील लवकरच व्हॉट्स अॅपवर शेअर करता येणार आहे . यापूर्वी इन्स्टाग्रामची स्टोरी फेसबुकवर शेअर करता येत होती . पण आता या स्टोरी स्टेटस म्हणून व्हॉट्स अॅपवर ठेवता येणार आहेत . या तिन्ही फीचर्सची सध्या चाचणी सुरू आहे , पण लवकरच ही फीचर्स व्हॉट्स अॅपवर उपलब्ध होणार आहेत ."
sports,"एकेरीच्या उपांत्य फेरीत तिघेही पराभूत स्क्वॉशच्या एकेरीमध्ये उपांत्य फेरीत पराभूत झाल्यामुळे भारताच्या दीपिका पल्लीकल - कार्तिक , जोश्ना चिनप्पा आणि सौरव घोषाल यांना आशियाई क्रीडा स्पर्धेत कांस्यपदकावर समाधान मानावे लागले . उपांत्य फेरीत २०१४च्या आशियाई स्पर्धेत कांस्यपदक जिंकणाऱ्या दीपिकाला निकोल डेव्हिडकडून ० - ३ ( ७ - ११ , ९ - ११ , ६ - ११ ) अशा फरकाने पराभव पत्करावा लागला . काही वर्षांपूर्वी जागतिक स्क्वॉश क्रमवारीतील अग्रस्थान आपल्या नावावर असणाऱ्या डेव्हिडच्या खात्यावर चार आशियाई विजेतेपदे आहेत . दुसऱ्या उपांत्य सामन्यात जोश्नाची वाटचाल मलेशियाच्याच १९ वर्षीय सिवासांगारी सुब्रमण्यमने रोखली . सिवासांगारीने जोश्नाचा ३ - १ ( १२ - १० , ११ - ६ , ११ - ९ , ११ - ७ ) असा पराभव केला . मागील आशियाई क्रीडा स्पर्धेत रौप्यपदक जिंकणाऱ्या सौरवला हाँगकाँगच्या च्यूंग मिंग ऊ याने नमवले . च्यूंगने अग्रममानांकित सौरवचा १० - १२ , ११ - १३ , ११ - ६ , ११ - ६ , ११ - ६ असा पराभव केला . कांस्यपदकासाठी अतिरिक्त सामना नसल्यामुळे उपांत्य फेरीत पराभूत झालेल्या दोन्ही खेळाडूंना कांस्यपदक दिले जाते . पराभवाबाबत मी कोणतेही कारण देणार नाही . परंतु मला त्याचे फार दुःख झाले आहे . च्यूंगविरुद्धच्या सामन्यासाठी एकाग्रता अतिशय महत्त्वाची होती . मात्र दुसऱ्या सेटमध्ये मी गमावली . परंतु दोन सेट गमावल्यानंतरही च्यूंगने दिलेली झुंज वाखाणण्याजोगी होती . – सौरव घोषाल निकोल अनुभवी खेळाडू असून , परिस्थिती हाताळण्याचे गुण तिच्यात आहेत . चपळाई , हालचाली आणि सावधगिरी ही तिची वैशिष्टय़े आहेत . त्यामुळेच गेली दहा वर्षे ती जागतिक क्रमवारीत अव्वल स्थानावर आहे . माझा खेळ चांगला झाला , याचेच मला समाधान आहे . – दीपिका पल्लीकल पंचांची कामगिरी समाधानकारक नव्हती . सिवासांगारीने अप्रतिम खेळाचे प्रदर्शन केले . मी तिसऱ्यांदा आशियाई क्रीडा स्पर्धेत यंदा सहभागी झाले . परंतु प्रथमच पदक जिंकू शकले . याची मी गेली अनेक वर्षे प्रतीक्षा करीत होती . – जोश्ना चिनप्पा राष्ट्रकुल विजेत्या अनिशकडून निराशा राष्ट्रकुल क्रीडा स्पर्धेत सुवर्णपदक जिंकणारा भारताचा १५ वर्षीय नेमबाज अनिश भानवाला आशियाई क्रीडा स्पर्धेत अपेक्षित कामगिरी करण्यात अपयशी ठरला . त्यामुळे पुरुषांच्या २५ मीटर रॅपिड फायर एअर पिस्तूल प्रकारात तो पदकापासून वंचित राहिला . राष्ट्रकुलमध्ये सोनेरी इतिहास घडवणाऱ्या अनिशला आशियाई स्पर्धेत त्याची पुनरावृत्ती करता आली नाही . एकूण ५७६ गुण कमावणाऱ्या अनिशला नववा क्रमांक मिळाल्यामुळे अंतिम फेरी गाठता आली नाही . या प्रकारात सहभागी झालेला भारताचा आणखी एक नेमबाज शिवम शुक्ला ( ५६९ गुण ) याला ११वा क्रमांक मिळाला . पात्रता फेरीतील अव्वल सहा जण अंतिम फेरीसाठी पात्र ठरले . १६ वर्षीय सौरभ चौधरी आणि १५ वर्षीय शार्दूल विहान यांनी आशियाई स्पर्धेत आपली छाप पाडली असताना मनू भाकर आणि अनिश मात्र आपला प्रभाव पाडू शकले नाहीत . भारताने आतापर्यंत नेमबाजीत नऊ पदके जिंकली आहेत . यात चौधरी आणि राही सरनोबत यांच्या पिस्तूल प्रकारातील सुवर्णपदकांचा समावेश आहे . महिलांच्या स्कीट पात्रता फेरीत गॅनेमोट सेखॉन आणि रश्मी राठोड यांना अनुक्रमे नवव्या आणि १०व्या स्थानावर समाधान मानावे लागले . याचप्रमाणे पुरुषांच्या स्कीट पात्रता फेरीत शीराझ शेख आणि अंगड वीर सिंग बाजवा यांना अनुक्रमे १०वे आणि १३वे स्थान मिळाले . माझे नेम चुकले . असे कधी तरी घडते . मी निराश झालो असलो , तरी पुढील आव्हानांसाठी लवकरच सज्ज होईन . - अनिश भानवाला तिरंदाजांची पाटी कोरी भारताच्या रीकव्र्ह तिरदांजांची आशियाई क्रीडा स्पर्धेमधील पाटी कोरी राहिली . सांघिक प्रकारात पुरुष आणि महिला दोन्ही संघांचे आव्हान उपांत्यपूर्व फेरीत संपुष्टात आले . वैयक्तिक रीकव्र्ह प्रकारातील निराशाजनक कामगिरीनंतर भारताच्या आशा सांघिक चमूवर होत्या . भारतीय महिला संघाने चायनीज तैपेईकडून २ - ६ असा पराभव पत्करला . अंकिता भाकत , प्रमिला दैमारी आणि दीपिका कुमारी यांचा समावेश असलेल्या भारताचा चायनीज तैपेईच्या चीन - यिंग लेई , चिआ - माओ पेंग आणि यॅटिंग टेन यांनी हरवले . पुरुष रीकव्र्ह प्रकारात भारताला विजेतेपदाचे दावेदार कोरियाकडून १ - ५ असा पराभव पत्करावा लागला . भारताच्या चमूत जगदीश चौधरी , अतानू दास आणि विश्वास यांचा समावेश होता , तर कोरियाच्या संघात वूजिन किम , वूसीओक ली आणि जिनोक ओह सामील होते . भारताची दोन पदके निश्चित आशियाई क्रीडा स्पर्धेत यंदा प्रथमच स्थान मिळवणाऱ्या ब्रिज क्रीडा प्रकारात भारताने दोन पदके निश्चित केली आहेत . पुरुष सांघिक आणि मिश्र सांघिक गटात भारताने उपांत्य फेरी गाठली आहे . पात्रता फेरीनंतर पुरुष संघाने चौथे आणि मिश्र संघाने दुसरे स्थान मिळवले आहे . भारताच्या पुरुष संघात जग्गी शिवदासानी , राजेश्वर तेवारी , अजय खरे , राजू तोलानी , देवव्रत मजूमदार आणि सुमित मुखर्जी यांचा समावेश आहे . याचप्रमाणे मिश्र संघात किरण नाडर , हेमा देवरा , हिमानी खंडेलवाल , बशीराजू सत्यनारायण , गोपीनाथ मन्ना व राजीव खंडेलवाल यांचा समावेश आहे . भारताच्या पुरुष संघातील खेळाडूंचे सरासरी वय ५२ वर्षे आहे , तर मिश्र संघातील खेळाडूंचे सरासरी वय ५७ वर्षे आहे ."
lifestyle,"भारतीय स्त्रियांचे आत्महत्येचे प्रमाण पुरुषांच्या तुलनेत तीनपटीने जास्त आहे . १५ - ३० वयोगटांमधील स्त्री व पुरुषांमध्ये आत्महत्या करण्याचे प्रमाण जास्त आहे . भारतीय मनोवैज्ञानिक संस्थेनुसार नुसार आत्महत्या करणाऱ्यांमध्ये १० ते १५ टक्के जण भावनेच्या भरात आत्महत्या करतात . उरलेल्या ८५ ते ९० टक्केजणांना वेळोवेळी मानसिक प्रबोधन करून आत्महत्या करण्यापासून परावृत्त करण्यात येते . नुकताच जागतिक आत्महत्या प्रतिबंधक दिन पार पडला . या वेळी आत्महत्येपासून नैराश्यग्रस्तांनी परावृत्त व्हावे म्हणून जनजागृती करण्यात आली . आत्महत्येमुळे जगातील लोकसंख्येपैकी ८ लाख लोक दर वर्षांला मृत्यू पावतात . एक माणूस दर ४० सेकंदाला २५ वेळा आत्महत्येचा प्रयत्न करू शकतो . आत्महत्या करण्याची इच्छा असणाऱ्या लोकांमध्ये तशी लक्षणे फार पूर्वीपासूनच दिसू लागतात . या व्यक्ती ‘माझं आयुष्य व्यर्थ आहे’ असे वाक्य सतत उद्गारतात , असे भारतीय मनोवैज्ञानिक संस्थेने सांगितले . ते पुढे म्हणाले , शेतकरी , विद्यार्थी आणि हुंडाबळीमुळे होणाऱ्या आत्महत्या यांचे प्रमाण जास्त आहे . जैवमानसिक विकार , नैराश्य , चिंताग्रस्त जीवनशैली , भीती यामुळे आत्महत्या करण्याच्या घटना जास्त घडतात . बरेचदा लोकांना नैराश्यग्रस्त रुग्णांशी कसे वागावे हे समजत नाही . त्यामुळे अशा वेळी तज्ज्ञांचे मार्गदर्शन घेणे केव्हाही योग्य ठरते . ( टीप : ‘ आरोग्यवार्ता ’ मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘ लोकसत्ता ’ चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
sports,"देवधर चषकात अजिंक्य रहाणेच्या नेतृत्वाखाली भारत क संघाने ब संघावर मात करुन स्पर्धेचं विजेतेपद पटकावलं . अजिंक्य रहाणेने या सामन्यात नाबाद १४४ धावा पटकावून संघाच्या विजयात मोलाचा वाटा उचलला . भारत ब संघ आपल्याला मिळालेलं आव्हान पूर्ण करु शकला नाही , आणि २९ धावांनी भारत क संघाने विजय मिळवला . मात्र या सामन्यादरम्यान एक मजेशीर प्रसंग पहायला मिळाला . अवश्य वाचा – देवधर चषक : भारत क संघ ‘अजिंक्य’ ; कर्णधार रहाणेचं धडाकेबाज शतक इशान किशन माघारी परतल्यानंतर शुभमन गिलच्या साथीने रहाणे फलंदाजी करत होता . शाहबाज नदीमच्या गोलंदाजीवर रहाणेने एक धाव काढली , याचवेळी मैदानातील स्कोअरबोर्डवर रहाणेने १०० धावा केल्याचं जाहीर करण्यात आलं . हे पाहताच अजिंक्यने सेलिब्रेशन करत आपल्या सहकाऱ्यांना बॅट उंचावून दाखवली . मात्र प्रत्यक्षात मैदानावरील स्कोअरबोर्डमध्ये चूक झाली होती ही बाब त्याच्या लक्षात आली नाही . टेलिव्हीजन सेटवर अजिंक्यच्या ९७ धावा झाल्या होत्या . यावेळी अजिंक्यचा सहकारी सुरेश रैनाने ड्रेसिंग रुममधून हाताची ३ बोटं उंचावत , अजुन शतकासाठी ३ धावा शिल्लक असल्याचा इशारा केला . यानंतर मैदानात सुरु असलेला हा गोंधळ अखेर थांबला . हा मजेशीर प्रसंग बीसीसीआयने आपल्या ट्विटर हँडलवर पोस्ट केला आहे . प्रत्युत्तरादाखल मैदानात उतरलेल्या भारत ब संघाची सुरुवात चांगली झाली नाही . फॉर्मात असलेला मयांक अग्रवाल अवघ्या १४ धावांवर गारद झाला . यानंतर ऋतुराज गायकवाड आणि कर्णधार श्रेयस अय्यर यांनी दुसऱ्या विकेटसाठी शतकी भागीदारी करुन संघाचा डाव सावरला . ऋतुराज गायकवाडने ६० धावांची अर्धशतकी खेळी केली . मात्र गायकवाड माघारी परतल्यानंतर भारत ब संघाच्या मधल्या फळीने पुरती निराशा केली . दुसऱ्या बाजूने कर्णधार श्रेयस अय्यरने संघाची बाजू लावून धरत शतक झळकावलं . श्रेयसच्या खेळीमुळे भारत ब संघाने ३०० धावांचा टप्पाही ओलांडला , मात्र संघाला विजय मिळवून देण्यात तो अपयशी ठरला . १४८ धावांवर श्रेयस अय्यरला दिपक चहरने माघारी धाडलं . यानंतर बाकीच्या फलंदाजांनी फारशी लढत न देता शरणागती पत्करली आणि भारत क संघाने २९ धावांनी सामन्यात विजय संपादन केला ."
sports,"वीरेंद्र सेहवाग हा टोमणे मारुन सगळ्यांना वाढदिवसाच्या शुभेच्छा देण्यात प्रसिद्ध आहे . पण आता त्याच्या 39 व्या वाढदिवसानिमित्त त्याचा सलामीचा जोडीदार मास्टर ब्लास्टर सचिन तेंडुलकरने त्याच्याच पावलावर पाऊल ठेऊन उलटे ट्विट करुन शुभेच्छा दि्ल्या आहेत . ' ' वाढदिवसाच्या शुभेच्छा , विरु ! नवीन वर्ष तुला चांगले जावे . तु मैदानावर नेहमीच मी सांगितलेल्या गोष्टींच्या विरुद्ध केलेले आहेस . त्यामुळे तुला माझ्याकडुन तुला येथे अशाप्रकारे शुभेच्छा . ' ' अशा आशयाचे ट्विट करुन सचिन तेंडुलकरने सेहवागला वाढदिवसाच्या शुभेच्छा दिल्या आहेत . सेहवाग त्याच्या आक्रमक शैलीमुळे तो एक धोकादायक फलंदाज बनला होता . त्याने बनवलेल्या दोन त्रिशतकामुळे तो प्रख्यात फलंदाज ब्रायन लारा आणि सर डॅान ब्रॅडमन यांच्या यादीत त्याचे नाव गणले जाऊ लागले होते . तसेच त्याने एकदिवसीय सामन्यात सुद्धा वेस्ट विंडीज संघाविरुद्ध द्विशतक केले होते ."
entertainment,"सुपरस्टार सलमान खान आणि दिग्दर्शक कबीर खान ‘ट्युबलाइट’च्या प्रदर्शनासाठी सज्ज झाले आहेत . भारत - चीन युद्धावर आधारित असलेला हा चित्रपट येत्या ईदच्या मुहूर्तावर प्रदर्शित होणार आहे . चित्रपटात चिनी अभिनेत्री झू झू हीदेखील एका महत्त्वपूर्ण भूमिकेत झळकणार आहे . झू झूला पूर्णतः वेगळ्या भाषेत भूमिका साकारण्याचे आव्हान लक्षात घेता तिला या अडचणीतून बाहेर काढण्यासाठी सलमान स्वतः तिच्या मदतीला धावून गेला होता . हिंदी भाषेतील संवाद शिकण्यासाठी झू झूने हिंदीचं विशेष प्रशिक्षणसुद्धा घेतलं . नवीन भाषा शिकण्यासाठी झू झू आपल्या परिने कठोर मेहनत घेत जरी होती तरी ही भाषा संपूर्ण शिकण्यासाठी तिच्याकडे पुरेसा अवधी नव्हता . त्याचप्रमाणे परफेक्शनिस्ट म्हणूनही ओळखला जाणारा दिग्दर्शक कबीर खानला जोपर्यंत भाषा व्यवस्थित शिकून घेता येत नाही तोपर्यंत शूटदेखील तो सुरू करत नाही असे म्हटले जाते . त्यामुळेच झू झूने हिंदीचे धडे गिरवायला आपल्यापरिने आधीपासून सुरुवात केली होती . झू झूला लवकरात लवकर ही भाषा चांगल्याप्रकारे शिकता यावी यासाठी सलमानने तिची फार मदत केली होती . झू झूला तिच्या संवादांचे अर्थ समजावून सांगणे , ओळींना लक्षात ठेवण्यासाठी सोपे मार्ग सांगण्याचे काम सलमानने केले . सलमान आणि झू झूची ही मेहनत चित्रपटातही दिसेल यात काही शंका नाही . वाचा : टॉप ५ मध्ये परतला कपिल शर्माचा शो सलमान खान आणि त्याची आई सलमा यांची यंसुक्त निर्मिती असलेल्या ‘ट्युबलाइट’चं चित्रीकरण लडाख , हिमाचल प्रदेश आणि काश्मीरमध्ये करण्यात आले आहे . चित्रपटात दिवंगत ज्येष्ठ अभिनेते ओमपुरी , बालकलाकार माटिन रे तंगू , सोहेल खान यांच्याही महत्त्वपूर्ण भूमिका असून , शाहरुख खान यात पाहुण्या कलाकाराच्या भूमिकेत दिसेल ."
sports,सामन्याच्या ८९व्या मिनिटाला नोआह अवुकूने केलेल्या गोलमुळेच बलाढय़ जर्मनीने कोस्टा रिकाला २ - १ असे हरवले आणि कुमार विश्वचषक फुटबॉल स्पर्धेत शानदार सलामी केली . जर्मनीने वरिष्ठ गटात अनेक वेळा विश्वचषक स्पर्धा जिंकली आहे . मात्र त्यांना कुमार गटात हे यश मिळवता आलेले नाही . यंदा हे विजेतेपद मिळवण्याच्या निर्धाराने जर्मनीचा संघ उतरला आहे . सामन्याच्या २१व्या मिनिटाला त्यांचा कर्णधार जॅन फिटे अर्पने खाते उघडले . पूर्वार्धात याच गोलाच्या आधारे त्यांनी आघाडी घेतली होती . परंतु ६४व्या मिनिटाला कोस्टा रिकाच्या आंद्रेस गोमेझने अप्रतिम गोल केला व १ - १ अशी बरोबरी साधली . हा सामना याच बरोबरीत संपणार असे वाटत असतानाच ८९व्या मिनिटाला जर्मनीच्या नोआह अवुकूने सुरेख फटका मारला व संघाला २ - १ अशी महत्त्वपूर्ण आघाडी मिळवून दिली . त्याने मारलेला फटका कोस्टा रिकाचा गोलरक्षक फर्नान फेरॉनला अडवता आला नाही . बलाढय़ जर्मनीच्या खेळाडूंनीच या सामन्यात वर्चस्व गाजवले . जरी त्यांनी एक गोल स्वीकारला तरी त्यांच्या खेळाडूंनी सातत्याने चाली करीत नियंत्रण राखले होते . गोल करण्याच्या अचूकतेअभावी त्यांचे हे प्रयत्न असफल ठरले . क गट जर्मनी कोस्टा रिका २ १ जॅन फिटे अर्प २१’ आंद्रेस गोमेझ ६४’ नोआह अवुकू ८९’
lifestyle,"शिक्षणाचा खर्च वाढत असताना विद्यार्थी त्यासाठी शैक्षणिक कर्ज घेण्याचा मार्ग अधिकाधिक करत असल्याचे दिसते . देशात शैक्षणिक कर्ज अधिक लोकप्रिय होत आहे आणि त्यासोबतच एनपीएचा आकडा वाढला आहे . त्यामुळे बँका आता शैक्षणिक कर्ज देताना बरीच सावधगिरी बाळगतात . शैक्षणिक कर्जाचा जास्त बोजा होऊ नये यासाठी काही गोष्टी लक्षात ठेवणे आवश्यक आहे . आधीपासून नियोजन करा कर्ज घेण्याचे नियोजन तुमच्या अभ्यासाच्या सोबतच झाले पाहिजे . जर तुम्ही परदेशी विद्यापीठासाठी अर्ज करणार असलात , तर आधीपासून मंजूर असलेल्या कर्जाची कागदपत्रे तुमच्या कामी येऊ शकतात , कारण विद्यापीठात अर्जाच्या वेळी तुम्ही फी भरण्यास कसे समर्थ आहात ते विचारले जाऊ शकते . तसेही विद्यापीठाकडून निकाल आल्यानंतर विद्यार्थ्याकडे शैक्षणिक कर्जाची व्यवस्था करण्यासाठी तीन ते चार महिन्याचा अवधी असतो . आधीपासून नियोजन केलेले असल्यावर निर्णय घेण्यात घाई करावी लागत नाही , कारण त्यामुळे विविध बँकांच्या कर्ज योजनांचा तौलनिक अभ्यास करता येतो . कर्ज घेण्यासाठी बँक लक्षपूर्वक निवडा भारतात आणि परदेशात अभ्यासासाठी अनेक बँका कर्ज देऊ करत असल्या , तरी तुम्हाला असे कर्ज शोधले पाहिजे ज्यावर व्याजाचा दर तर कमी असेलच पण परतफेडीच्या अटीसुद्धा सोयीस्कर असतील आणि मुदतीपेक्षा आधी कर्ज परत करण्याची मुभा असेल . तसेच बँक निवडण्याआधी अर्जाच्या वेळीचा खर्चसुद्धा पाहा . अधिक कर्ज देणाऱ्या बँकेपेक्षा अधिक सोयीचे कर्ज देणाऱ्या बँकेची निवड करणे केव्हाही फायद्याचेच . राहण्याचा खर्च स्वतः करा जर तुम्ही अमेरिका , इंग्लंड , कॅनडा , ऑस्ट्रेलिया इत्यादी देशांत जाण्याचा विचार करीत असलात , तर तिथे राहाण्याचा खर्च भारतापेक्षा फार अधिक असेल . तो खर्च भागवण्यासाठी विद्यार्थी कर्जाचा आकडा वाढवतात . तसे करण्यापेक्षा इतर मार्ग शोधून पाहा . अनेक विद्यापीठे विद्यार्थ्यांना अंशकालिक काम देऊ करतात , जसे वाचनालय किंवा प्रयोगशाळेत मदतनीस वगैरे . तुम्ही विद्यापीठाबाहेर सुद्धा अंशकालिक काम पाहू शकता . बाहेर राहण्याचा खर्च करण्यासाठी हे पर्याय उपाय ठरु शकतात . परतफेडीच्या कालावधीत सूट मिळवा शिक्षण पूर्ण झाल्याबरोबर नोकरी मिळतेच असे नाही . विद्यार्थ्यांना शिक्षण संपल्यावर आणि काम मिळण्याआधी किंवा काम मिळाल्यावर लगेच कर्जाची परतफेड सुरू करणे कठीण जाते . अशा परिस्थितीसाठी काही बँका परतफेडीची सुरूवात करण्यासाठी सहा महिने किंवा एक वर्षाचा कालावधी देतात . अशा परिस्थितीत तुम्ही कर्जाची परतफेड त्या कालावधीनंतर सुरू करू शकता . जर तुम्ही या आधीच चांगल्या आर्थिक परिस्थितीत आलात , तर तुम्ही या कालावधीमध्ये व्याजाची परतफेड सुरू करू शकता . सर्वात चांगल्या विद्यापीठासाठी प्रयत्न करा कर्ज मंजूर करण्याआधी बँका विद्यापीठाचे प्रवेश परवानगीचे पत्र , खर्चाचा तपशील , व्हिसाची कागद - पत्रे , शैक्षणिक रेकॉर्ड इत्यादींची मागणी करू शकतात . कर्जाचा आकडा अधिक असल्यास ते कर्जाच्या आकड्यापेक्षा अधिक तारण ठेवण्याची मागणीही करू शकतात . पण जर विद्यार्थ्याला एखाद्या उच्च दर्जाच्या विद्यापीठात शिरकाव मिळाला असेल , तर बँका तारण मागत नाहीत . आदिल शेट्टी सीईओ , बँकबझार"
sports,"पॅरा पॉवरलिफ्टर सचिन चौधरी याने राष्ट्रकुल क्रीडा स्पर्धेच्या हेवीवेट गटात ब्राँझ मिळविले . पॅरा स्पर्धेतील हे भारताचे पहिलेच पदक आहे . दहा स्पर्धकांच्या अंतिम फेरीत त्याने एकूण १८१ किलो वजन उचलले . तो ३५ वर्षांचा असून गेल्या वर्षी दुबईतील स्पर्धेत त्याने रौप्य मिळविले होते . तेव्हा त्याने एकूण २०० किलोपर्यंत मजल मारली होती . २०१२च्या पॅरालिंपिकमध्ये त्याने ८२ . ५० किलो वजनी गटात नववा क्रमांक मिळविला होता . इतर तीन स्पर्धकांनी अंतिम फेरी गाठली , पण त्यांना पदक मिळविता आले नाही . लाईटवेट गटात फरमान बाशाने पाचवे , तर अशोक कुमारने ११वे , महिलांमध्ये साकिना खातूनने पाचवे स्थान मिळविले . पुण्याची वैष्णवी सहावी पुण्याची पॅरा जलतरणपटू वैष्णवी जगताप हिने एस ७ प्रकारातील ५० मीटर फ्री स्टाईल शर्यतीत अंतिम फेरी गाठली ; पण सात स्पर्धकांत ती सहावी आली . तिची वेळ ४२ . ०३ सेकंद होती . प्राथमिक फेरीतही सात जणींत ती सातवी होती . त्या वेळी तिची वेळ ४१ . ६३ सेकंद होती . ऑस्ट्रेलियाच्या लॅकैशा पॅटरसन हिने ( ३० . १४ ) सुवर्ण मिळविले . राष्ट्रकुलात भारत भारताचे सहा बॉक्सर उपांत्य फेरीत . मेरी कोम , अमित फानगळ , नमन तन्वर , महंमद हुसस्सामुद्दीन , मनोज कुमार यांच्यापाठोपाठ सतीश कुमारही उपांत्य फेरीत दीपिका पाल्लिकल - सौरव घोषालने स्क्वाशच्या मिश्र दुहेरीत पाकिस्तानच्या जोडीस हरवले , दीपिका - जोश्ना चिनप्पाची महिला दुहेरीत आगेकूच लॉन बॉल्सच्या महिला तिहेरीत भारताची ऑस्ट्रेलियाविरुद्ध हार , तर महिला दुहेरीत जर्सीविरुद्ध विजय मैत्रेयी सरकारची टेबल टेनिसमध्ये हार . महिलांच्या ५० मीटर फ्री स्टाइलमध्ये वैष्णवी जगताप ( ४१ . ६२ ) अंतिम फेरीत"
sports,"भारताची स्टार बॅडमिंटनपटू पी व्ही सिंधू इंडिया ओपन सुपर सीरिजच्या फायनलमध्ये पोचली आहे . आता फायनलमध्ये तिचा मुकाबला कॅरोलिना मरीनशी होणार आहे . सेमी - फायनलमध्ये सिंधूने द . कोरियाच्या सुंग जी ह्यून हिचा २१ - १८ , १४ - २१ , २१ - १४ असा पराभव केला पण यावेळी सिंधूचं पारडं जड मानलं जात आहे . आपला खेळही पी व्ही सिंधूने कमालीचा उंचावला आहे . याच स्पर्धेत तिने भारताची फुलराणी सायना नेहवाल हिला पराभवाची चव चाखायला लावली होती . रिओ आॅलिंपिकमध्येही कॅरोलिना मरीनविरूध्द पहिला गेम खिशात टाकत सिंधूने दमदार सुरूवात केली होती . पण नंतरचे दोन गेम्स जिंकत मरीनने सामन्याचं चित्र पालटवलं होतं . यावेली मात्र सिंधू तिला कडवी लढत देणार अशीच चिन्हं आहेत . सायन नेहवालनंतर कोण या प्रश्नाचं दमदारपणे उत्तर देत आंतरराष्ट्रीय बँडमिंटनमध्ये भारताचं यशस्वी प्रतिनिधित्व करणारी पी व्ही सिंधू नेत्रदीपक प्रगती करत पुढे आली आहे . आता उद्या कॅरोलिना मरीनला हरवत आॅलिंपिकमधल्या पराभवाचा वचपा सिंधू काढणार का याकडेच सगळ्यांचं लक्ष लागून राहणार आहे . भारतीय प्रमाणवेळेनुसार हा सामना दुपारी दोन वाजता सुरू होणार आहे ."
lifestyle,"आपल्याकडे iPhone आयफोन असणे हे सध्या स्टेटस सिम्बॉल मानले जाते . त्यामध्ये असणारी फिचर्स , त्याच्या किंमती यांमुळे हा फोन कायमच चर्चेत असतो . महागडा म्हणून ओळखला जाणारा हा फोन तुम्हाला अगदी स्वस्तात मिळाला तर ? त्यामुळेच तुम्ही जर आयफोन खरेदी करण्याचा विचार करत असाल तर ही बातमी तुमच्यासाठी नक्कीच फायद्याची ठरु शकते . कंपनीने नुकतीच एक विशेष ऑफर जाहीर केली आहे . त्यानुसार अॅमेझॉन या ऑनलाईन शॉपिंग पोर्टलवरुन आयफोनच्या खरेदीसाठी खास ऑफर देण्यात आली आहे . अॅपलच्या iPhone se आयफोन एसईची आताची किंमत २६ हजार रुपये इतकी आहे . मात्र अॅमेझॉनवर हा फोन ग्राहकांना अवघ्या २८९९ रुपयांना खरेदी करता येणार आहे . ३२ जीबीच्या या फोनमध्ये ग्राहकांना ८००१ रुपयांची सूट देण्यात आली आहे . याशिवाय या फोनवर एक्सचेंज ऑफरही देण्यात आली आहे . म्हणजेच जे ग्राहक आपल्याकडील चांगल्या स्थितीतील स्मार्टफोन कंपनीला देईल त्यांना आणखी १५ , १०० रुपयांची सूट देण्यात येणार आहे . त्यामुळे प्रत्यक्षात हा फोन ग्राहकांना अवघ्या २८९९ रुपयांना मिळू शकेल . यामध्येही कोणता स्मार्टफोन किती रुपयांना घेतला जाईल याबाबतची माहिती अॅमेझॉनवर देण्यात आली आहे . याबरोबरच फ्लिपकार्टवरही विशेष ऑफर देण्यात आली आहे . या साईटवर हा फोन ३ हजार रुपयांना उपलब्ध होणार आहे . फ्लिपकार्टने आपल्या साईटवरुन फोन खरेदी करणाऱ्या ग्राहकांना ५ हजार रुपयांची सूट जाहीर केली आहे . याशिवाय १८ हजार रुपयांची एक्सचेंज ऑफर असल्याचेही कंपनीने सांगितले आहे . त्यामुळे ग्राहकांनी हा फोन फ्लिपकार्टवरुन खरेदी केल्यास त्यांना तो ३ हजार रुपयांना खरेदी करता येईल . iPhone seचे वैशिष्ट्य म्हणजे या फोनमध्ये सध्या ऑपरेटींग सिस्टीम १० काम करते . मात्र ती अपग्रेड करण्याची सुविधा देण्यात आली असून ज्यांना आपला फोन अपग्रेड करायचा आहे त्यांच्यासाठी कंपनीने ११ ही ऑपरेटींग सिस्टीमही उपलब्ध करुन दिली आहे . याचा डिस्प्ले ४ इंचाचा असून २ जीबी रॅम देण्यात आली आहे . १२ मेगापिक्सल रिअर कॅमेरा तर फ्रंट कॅमेरा १ . २ मेगापिक्सलचा देण्यात येणार आहे ."
entertainment,"अर्जुन रामपालची मुख्य भूमिका असलेला ‘डॅडी’चा टिझर प्रदर्शित करण्यात आला आहे . या आधी या सिनेमाचे ऑडिओ टिझर आणि मोशन पोस्टर प्रदर्शित करण्यात आले होते . या टिझरमध्ये अर्जुन रामपाल , अरुण गवळीप्रमाणे गांधी टोपी आणि पांढरा कुर्ता पायजमा घातलेला दिसत आहे . यात तो तुरुंगातल्या खुर्चीवर बसलेला दाखवण्यात आला आहे . या दृष्यात त्याची चौकशी करण्यात येत आहे असे दाखवण्यात आले आहे . पोलिसांच्या आवाजात कठोरता आहे , पण तरीही अर्जुन मात्र त्याच्या अंदाजातच ( गवळीच्या अंदाजात ) डोकं थोडसं खाली करुन बोलताना दिसत आहे . संपूर्ण दृश्यात तो आपला चेहरा तेव्हाच वरती करतो जेव्हा त्याला त्याचे नाव विचारले जाते . तो आपले डोके वर करतो आणि बोलतो , अरुण गुलाब गवळी . या दृश्यात अर्जुनचे डोळे फारच बोलके वाटतात . असीम आहलुवालिया यांच्या दिग्दर्शनात बनलेल्या या सिनेमात अर्जुन रामपाल कुख्यात गुंड अरुण गवळी याची व्यक्तिरेखा साकारत आहेत . मोशन पोस्टरमध्ये अर्जुन रामपाल तर हुबेहुब अरुण गवळीच दिसत आहे . अरुण गवळीला ओळखणारे त्याला डॅडी याच नावाने हाक मारतात . म्हणून या सिनेमाचे नावही ‘डॅडी’ असेच ठेवण्यात आले आहे . या सिनेमाच्या पहिल्या लुकचा फोटो अर्जुनने त्याच्या ट्विटर अकाऊंटवरुन शेअर केला होता . दगडी चाळ आणि त्यात दडलेली अरूण गवळीची गुन्हेगारी दुनिया आता रुपेरी पडद्यावर उलगडणार असून या सिनेमात अर्जुन रामपाल अरूण गवळी उर्फ ‘डॅडी’च्या भूमिकेत दिसणार आहे . ‘डॅडी’ सिनेमाची कथा अरुण गवळी आणि दाऊद इब्राहिमच्या अवतीभोवती फिरताना दिसेल . त्यामुळे दाऊदच्या भूमिकेसाठी फरहान अख्तरची निवड करण्यात आल्याचे कळते . पाहाः डॅडी सिनेमाचा टिझर ‘डॅडी’ सिनेमा व्यतिरिक्त अर्जुन रामपाल सध्या कहानी २ च्या प्रमोशनमध्ये ही व्यग्र आहे . काही दिवसांपूर्वी तो या सिनेमाच्या प्रमोशनसाठी द कपिल शर्मा शोमध्ये गेला होता . प्रमोशनच्या सुरुवातीच्या काळात तो कहानी २ च्या निर्मात्यांवर नाराजही होता . त्यामुळे सिनेमाच्या ट्रेलर प्रदर्शनावेळीही तो उपस्थित नव्हता . तो तेव्हा देशाच्या बाहेर असल्याचे म्हटले जात होते म्हणून तो त्या कार्यक्रमाला पोहचू शकला नाही असे कहानी २ च्या टीमने सांगितले . पण कहानी २ ची कथा ही एका महिलेभोवती फिरते त्यामुळे या सिनेमाचे प्रमोशन विद्यानेच अधिक करावे असे निर्मात्यांना वाटत होते . निर्मात्यांच्या याच निर्णयाने अर्जुन मात्र दुखावला गेला होता ."
lifestyle,"हृदयाला जर काही इजा झाली असेल तर हृदयाच्याच उतींचे कलम करून ती भरून काढता येते असे प्राण्यांवरील प्रयोगात दिसून आले आहे . माणसातही हृदयाच्या स्नायूंचे कलम करून रुग्णांना बरे करता येईल असे संशोधकांचे मत आहे . सध्या डुकरांवर ही प्रक्रिया करण्यात आली असून त्यांचे मानवावरील प्रयोगही केले जातील असे जर्मनीतील हँबर्ग - एपेनडॉर्फ मेडिकल सेंटर विद्यापीठाचे प्राध्यापक थॉमस एशेनहागेन यांनी सांगितले . हृदयाला झालेली इजा ही नेहमी स्नायूंची हानी झाल्याने होत असते , ती भरून काढता येत नाही , पण आता मूलपेशींच्या मदतीने ते शक्य होणार आहे . दोन प्रकारच्या पेशी यात वापरता येऊ शकतात - एक म्हणजे हृदयाच्या स्नायूंच्या पेशी व एंडोथेलियल पेशी . त्या रक्तवाहिन्यांच्या आवरणात असतात . वैज्ञानिकांनी हृदयाच्या स्नायूच्या पट्टय़ा तयार केल्या असून त्यांचा वापर हृदयाची हानी दूर करण्यासाठी करता येतो असे लाइव्ह सायन्सने म्हटले आहे . डुकरांमध्ये हे प्रयोग यशस्वी झाले असून या प्रक्रियेत २८ दिवसांत कलम केलेल्या पेशी जखमी अवस्थेतील हृदयात एकात्म होऊन ते बरे करतात व हृदयाचा नवीन स्नायू तयार होतो . त्यामुळे हृदयाची रक्त सोडण्याची शक्ती ३१ टक्के वाढते . जर्नल सायन्स ट्रान्सलेशनल मेडिसिन या नियतकालिकात हे संशोधन प्रसिद्ध झाले आहे . ( टीप : ‘ आरोग्यवार्ता ’ मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘ लोकसत्ता ’ चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
sports,"ऑस्ट्रेलियात सुरु असलेल्या राष्ट्रकुल खेळांमधे भारतीय बॉक्सर मेरी कोम ने सुवर्णपदकाची कमाई केली आहे . बॉक्सिंगमधलं भारताचं हे पहिलं सुवर्णपदक ठरलं आहे . मेरीचं राष्ट्रकुल स्पर्धांमधलं हे पहिलं सुवर्णपदक ठरलं आहे . काल भारतीय बॉक्सर्सनी कांस्यपदकाची कमाई केल्यानंतर मेरी कोमने सुवर्णपदक मिळवत भारताच्या खात्यात आणखी एक सुवर्णपदक टाकलं आहे . तेजस्विनी सावंतची सोनेरी कामगिरी , विक्रमी खेळ करत सुवर्णदक टाकलं खिशात ऑस्ट्रेलियातील गोल्ड कोस्ट येथे सुरु असलेल्या राष्ट्रकुल क्रीडा स्पर्धांमध्ये महाराष्ट्राच्या तेजस्विनी सावंतने सुवर्णपदकाची कमाई केली . या स्पर्धेतलं तेजस्विनीचं हे पहिलं सुवर्णपदक ठरलं आहे . राष्ट्रकुल स्पर्धांमध्ये ५० मी . रायफल थ्री पोजीशन प्रकारात विक्रमी गुणांची नोंद करत तेजस्विनीने पदकांच्या शर्यतीत भारताचं तिसरं स्थान कायम राखलं आहे . तेजस्विनीने ४५७ . ९ गुणांची कमाई करत आपल्या प्रतिस्पर्ध्यांना मागे सोडलं . काल तेजस्विनीने ५० मी . रायफल प्रोन प्रकारात रौप्य पदकाची कमाई केली होती . तेजस्विनी सावंत व्यतिरीक्त भारताच्या अंजुम मुद्गीलने रौप्यपदकाची कमाई केली . अंजुमने ४५५ . ७ गुण करत भारताला रौप्यपदकाची कमाई करुन दिली . राष्ट्रकुल स्पर्धेत भारताचं तिसऱ्यांना प्रतिनिधीत्व करणाऱ्या तेजस्विनीने प्राथमिक फेरीतली सर्वोत्तम कामगिरी बजावत अंतिम फेरीत आपलं स्थान पक्क केलं होतं . त्यामुळे वेटलिफ्टींग , कुस्ती पाठोपाठ नेमबाजीतही भारतीय खेळाडूंनी चांगली कामगिरी करत पदकांची लयलूट सुरु ठेवली आहे ."
lifestyle,"योगा आणि दीर्घ श्वास घेण्याच्या वर्गाला आठवडय़ातून दोन वेळा उपस्थिती लावल्यामुळे आणि त्याचा घरी सराव केल्यामुळे उदासीनतेची लक्षणे प्रभावीपणे कमी होत असल्याचे नव्या अभ्यासात दिसून आले आहे . औषधे घेऊन उपचार करण्यापेक्षा योगाधारित उपचार केल्यामुळे उदासीनपणा दूर होण्यास मदत होत असल्याचे अभ्यासात दिसून आले , असे संशोधकांनी सांगितले . हे संशोधन उदासीनता घालवण्यासाठी जे लोक योगा आणि संबंधित उपचार घेतात त्यांच्यासाठी फायदेशीर ठरणार आहे . जे लोक उदासीनता घालवण्यासाठी नियमित औषधांचा डोस घेऊ शकत नाहीत , त्यांच्यासाठी योगा हा उत्तम उपाय ठरेल , असे अमेरिकेतील स्कूल ऑफ मेडिसीन बोस्टन विद्यापीठाचे सहयोगी प्राध्यापक ख्रिस स्टीटर यांनी म्हटले आहे . मुख्य औदासीन्य आजार ( एमडीडी ) हा सामान्य , वारंवार येणारा , तीव्र आणि अक्षम करणारा आहे . इतर आजारांच्या तुलनेत या आजारामुळे रुग्णांची अनेक वर्षे वाया जातात . जरी रुग्णावर ४० टक्के उपचार केले तरी त्यातून हा आजार बरा होण्यास मदत होत नाही , असे त्यांनी म्हटले आहे . उदासीनता घालवण्यासाठी ९० मिनिटांचे योगा वर्ग केल्यामुळे तसेच योगाचा घरी सराव केल्यामुळे त्यांच्यामधील उदासीनता कमी होण्यास मदत होते . तसेच योगा करण्यामुळे औषधांचे शरीरावर होणारे परिणाम दूर होण्यास मदत होत असल्याचे ख्रिस यांनी सांगिते . हे संशोधन ‘अल्टरनेटिव्ह अॅण्ड कॉम्पलेमेन्टरी मेडिसीन’ नियतकालिकामध्ये प्रसिद्ध झाले आहे ."
lifestyle,"मुक्त कणांविरोधात काम करून पेशींची हानी रोखणारे एक नवीन प्रथिन ओळखण्यात यश आले असून त्यामुळे वार्धक्याची प्रक्रिया लांबवता येऊ शकते किंबहुना काही रोगांना प्रतिबंधही करता येतो . वैज्ञानिकांनी मुक्त कणांचा बंदोबस्त करण्यासाठी अनेक नवीन मार्ग शोधण्याचा प्रयत्न आतापर्यंत केला आहे . मुक्त कणांना फ्री रॅडिकल्स असे म्हटले जाते . मिशीगन विद्यापीठाच्या अभ्यासानुसार एका प्रथिनाची ओळख पटली असून ते मुक्त कणांविरोधात काम करते असे दिसून आले आहे . हे प्रथिन जादा मुक्तकणांनी कार्यप्रवण होते , अशी त्याची वेगळी कथा आहे . त्यामुळे ते कार्यप्रवणही मुक्त कणांनी होते व मुक्त कणांना रोखतेही , असे बुचकळ्यात टाकणारे जैविक समीकरण यात आहे . मानवी जनुकांच्या उत्परिवर्तनात या प्रथिनाचा विचार करण्यात आला आहे , पण तो मेंदूचा ऱ्हास करणाऱ्या रोगांशी निगडित होता . लायसोसोम्स हे पेशींचे पुनर्चक्रीकरण केंद्र असून त्यात पेशींचे मरणारे किंवा जखमी झालेले भाग दुरुस्त केले जातात असे अमेरिकेच्या मिशीगन विद्यापीठाचे हाओझिंग शू यांनी सांगितले . लायसोसोम्स हे केंद्र असे असते ज्यात मुक्त कण जास्त झाले तर ते समजते त्यामुळे पेशींच्या पारपटलातील कॅल्शियममार्गिका चालू होतात . त्यामुळे अनेक जनुके आविष्कृत होतात व आणखी जास्त मजबूत लायसोसोम्सची निर्मिती होते त्यामुळे पेशींच्या डागडुजीत आणखी मदत होते . मुक्त कण हे वार्धक्यास जबाबदार असतात जर आपण या मार्गिका कार्यान्वित करणारी रसायने दिली , तर ऑक्सिडीकारक ताण कमी होतो व वार्धक्य दूर राहून इतर रोगांनाही अटकाव होतो . त्यामुळे पेशींची हानी कमी होते व मुक्त कणही आटोक्यात राहतात व वार्धक्याची प्रक्रिया मंदावते . ‘नेचर कम्युनिकेशन्स’ या नियतकालिकात हे संशोधन प्रसिद्ध झाले . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
lifestyle,"गर्भधारणेदरम्यान मातेने अतिप्रमाणात साखरेचे सेवन केल्यास जन्माला येणाऱ्या मुलांमध्ये अॅलर्जी आणि दमा होण्याची जोखीम वाढू शकते , असे नव्याने करण्यात आलेल्या संशोधनामध्ये आढळून आले आहे . यापूर्वीच्या काही संशोधनांमध्ये अतिप्रमाणात साखर असलेली शीतपेय घेणे आणि मुलांमध्ये दमा होणे यांचा परस्पर संबंध असल्याचे आढळून आले होते . गर्भधारणेदरम्यान अतिप्रमाणात साखर खाल्ल्याने पुढील पिढीमध्ये अॅलर्जी आणि दमा यांची जोखीम वाढू शकत असल्याचे हे पहिलेच संशोधन आहे . ब्रिटनच्या ब्रिस्टॉल आणि क्वीन मेरी विद्यापीठाच्या संशोधकांनी याबाबत अभ्यास केला . यासाठी त्यांनी १९९० पूर्वी मुलांना जन्म देणाऱ्या ९ हजार महिला आणि त्यांच्या पुढील पिढींची माहिती गोळा करून हे संशोधन केले आहे . युरोपीयन रेस्पिरेटरी नियतकालिकामध्ये प्रसिद्ध करण्यात आलेल्या या संशोधनामध्ये अतिप्रमाणात साखर खाणे आणि अॅलर्जी व दमा यांचा संबंध दर्शविण्यात आला आहे . गर्भधारणेदरम्यान अतिप्रमाणात साखर खाणाऱ्या महिला आणि न खाणाऱ्या महिला यांच्यामध्ये ज्या महिला अतिप्रमाणात साखर खातात त्यांच्या पुढील पिढीला अॅलर्जी होण्याचा धोका ३८ टक्क्यांनी वाढतो . तसेच अॅलर्जीचा दमा होण्याचा धोका १०१ टक्क्यांनी वाढत असल्याचे दिसून आले ."
entertainment,"‘बिग बॉस’च्या घरी सलमानने ‘विकेंड का वार’मध्ये स्वतःसोबत अजून तीन पाहुणेही आणले होते . वृत्त निवेदिका श्वेता सिंह , अभिनेत्री तनीषा मुखर्जी आणि अभिनेता करणवीर वोहरा या तिघांनी ‘बिग बॉस’च्या अधीच्या पर्वात घरात प्रवेश घेतला होता . घरातील सदस्यांना आपल्या आयुष्याशी निगडीत एक सत्य सांगायचे होते जे आतापर्यंत कोणालाही सांगितले नव्हते . यावेळी सर्वच सदस्यांनी त्यांच्या आयुष्याशी निगडीत एक असे सत्य सांगितले जे आतापर्यंत कोणालाच माहित नव्हते . घरी आलेल्या तीन पाहुण्यांना सलमानने सदस्यांनी सांगितलेल्या गुपितापैकी कोणाचे गुपित अधिक भावले हे निवडायला सांगितले . यावेळी श्वेता , तनीषा आणि करणवीर या तिघांनीही शिल्पा शिंदेचे नाव घेतले . शिल्पाने यावेळी सांगितले की , ‘तिने अजूनपर्यंत पदवीचे शिक्षण पूर्ण केले नाही हे तिच्या वडिलांना माहित नाही . ’ ‘माझे बाबा आता या जगात नाहीत . मला या गोष्टीचे फार वाईट वाटते की मी ही गोष्ट त्यांना शेवटपर्यंत सांगू शकले नाही . असे नाही की मी त्यांना ही गोष्ट सांगायचा प्रयत्न केला नाही . पण शेवटपर्यंत ते शक्य झालं नाही . शिल्पाच्या या गुपितामुळे श्वेता , तनीषा आणि करणवीर तीघंही भावूक झाले होते . पदवीधर न झाल्याचे बाबांपासून लपवणे फार कठीण काम होते . आता हीच गोष्ट मला सर्वात जास्त दुःख देतेय . ’ ‘बिग बॉस’च्या घरात अगदी पहिल्या दिवसापासूनच शिल्पा शिंदे आणि विकास गुप्ता या दोघांमध्ये बरेच खटके उडाल्याचे पाहायला मिळाले . इतकच नव्हे तर , शिल्पाचे टोमणे ऐकून त्रासलेल्या विकासने ‘बिग बॉस’च्या घरातून पळण्याचाही प्रयत्न केला होता . शिल्पा आणि विकासमध्ये आरोप प्रत्यारोपांचं सुरु असणारं हे सत्र पाहून शिल्पाच्या या वागण्याविषयी अनेकांनीच सोशल मीडियावर नाराजीही व्यक्त केली . त्यामध्ये टेलिव्हिजन अभिनेत्री काम्या पंजाबीचाही समावेश आहे . ट्विटरवर शिल्पाच्या फॅन क्लबसोबतही काम्याचे खटके उडाले असून तिने एक सूचक ट्विट केलं आहे . ‘तुमच्या मॅडमना सांगा , की जर तिचं हे वागणं असंच सुरु राहिलं तर आयुष्यभर तिला घरातच राहावं लागेल’ , असं ट्विट तिने केलं ."
entertainment,भारतीय संघाचा यशस्वी कर्णधार लौकिक मिळवलेला महेंद्रसिंग धोनी आणि अभिनेता सुशांतसिंग राजपूत हे दोघेही सध्या एकाच नाण्याच्या दोन बाजू असल्यासारखे वावरत आहेत . बॉलीवूडचा उगवता तारा सुशांत सिंग राजपूत याने भारताचा कर्णधार महेंद्रसिंग धोनीवर आधारित चित्रपटात तो धोनीची भूमिका साकारल्यानंतर लोकप्रिय झाला आहे . या चित्रपटाच्या चित्रिकरणाच्या पार्श्वभूमीवर अनेकदा सुशांत राजपूत आणि महेंद्र सिंग धोनी चर्चेत आले होते . आता भारत आणि न्यूझीलंड यांच्यात मोहालीमध्ये रंगलेल्या तिसऱ्या एकदिवशीय सामन्यात सुशांत राजपूतने उपस्थिती लावल्याने दोघे पुन्हा चर्चेत आले आहेत . ट्विटरवर सध्या # DhoniSushantOnField हा हॅश टॅग ट्रेंडिगमध्ये आला आहे . धोनीच्या आयुष्यावरील चित्रपट प्रदर्शित झाल्यानंतर महेंद्रसिंग धोनी आणि सुशांत प्रत्यक्षात सामन्यावेळी एकत्र दिसण्याची ही पहिली वेळ आहे . त्यामुळे या भेटीची नेटीझन्सनी एका फिल्डवर दोघांचे दर्शन झाल्याची तुलना करताना दिसत आहेत . धोनीच्या आयुष्यावर आधारित चित्रपट साकारताना धोनीचा हेलिकॉप्टर शॉटसाठी सुशांतने मेहनत घेतली होती . या चित्रपटालाही प्रेक्षकांनी चांगली पसंती दिली . त्यामुळे धोनीच्या नावाने लोकप्रियता मिळविलेल्या सुशांतच्या उपस्थित न्यूझीलंड विरुद्धच्या सामन्यात धावांचा पाठलाग करताना भारतीय कर्णधार धोनी सुशांतला आपला हेलिकॉफ्टर शॉट दाखविणार का हे पाहणे उत्सुकतेचे ठरेल . धोनीने एकदिवसीय सामन्यात आतापर्यंत १९३ षटकार ठोकले आहेत . आजच्या सामन्यात सुशांतच्या साक्षीने त्याने चित्रपटासारखी खेळी केली तर भारताकडून एकदिवसीय सामन्यात सर्वाधिक षटकाराचा विक्रम धोनी आपल्या नावे करु शकतो . भारताकडून सचिन तेंडुलकरने सर्वाधिक १९५ षटकार ठोकले आहेत .
entertainment,"गेल्या वर्षभरात मोठा बजेट असलेल्या चित्रपटांच्या तुलनेत कमी बजेटचे चित्रपट बॉक्स ऑफीसवर यशस्वी ठरले . काही चित्रपटांची सुरुवात जरी थंड प्रतिसादाने झाली असली तरी पुढे जाऊन त्यांनी चांगली कमाई केली . नवीन वर्षाच्या सुरुवातीलाही एक कमी बजेटचा चित्रपट प्रेक्षकांच्या मनावर छाप पाडण्याची शक्यता वर्तवली जात आहे . येत्या शुक्रवारी म्हणजेच १२ जानेवारीला प्रदर्शित होणार हा चित्रपट म्हणजे अनुराग कश्यप दिग्दर्शित ‘मुक्काबाज’ . या चित्रपटामुळे बॉक्स ऑफीसवर अनुराग पुन्हा एकदा दणक्यात कमबॅक करणार असल्याचं म्हटल जात आहे . बॉक्सिंगच्या पार्श्वभूमीवर असलेली या चित्रपटाची कथा थोडी हटके आहे . म्हणून इतर क्रीडाविषयक चित्रपटांपेक्षा हा थोडा वेगळा आहे , असं म्हणायला हरकत नाही . गुंडगिरी आणि जातीवादावर खेळाडूंच्या संघर्ष आणि प्रेमकथेला कश्यपने त्याच्या अंदाजात साकारले आहे . बऱ्याच चित्रपट महोत्सवांमध्ये ‘मुक्काबाज’चे स्क्रीनिंग झाले असून , अनेकांनी या चित्रपटाची प्रशंसाही केली आहे . विनीत कुमार सिंह , जिमी शेरगिल , रवी किशन आणि जोया हुसैन यांची मुख्य भूमिका असलेला हा चित्रपट बहुचर्चित संजय लीला भन्साळींच्या ‘पद्मावत’ आणि अक्षय कुमारच्या ‘पॅडमॅन’लाही टक्कर देणार असल्याचं म्हटलं जात आहे . वाचा : दोन वर्षांनंतर सनी देओलच्या ‘मोहल्ला अस्सी’ला सेन्सॉरचा हिरवा कंदील ‘मुक्काबाज’सोबत सैफ अली खानचा ‘कालाकांडी’ आणि झरीन खानचा थरारपट ‘१९२१’ प्रदर्शित होत आहेत . पण या दोन चित्रपटांच्या तुलनेत अनुरागच्या ‘मुक्काबाज’चंच पारडं जड असल्याचं पाहायला मिळत आहे . अनुरागचा ‘बॉम्बे वेल्वेट’ हा चित्रपट बॉक्स ऑफीसवर दणक्यात आपटला होता . पण आता ‘मुक्काबाज’कडून प्रेक्षकांच्या बऱ्याच अपेक्षा आहेत ."
entertainment,"पुणे आंतरराष्ट्रीय चित्रपट महोत्सवातील संत तुकाराम सवरेत्कृष्ट आंतरराष्ट्रीय मराठी चित्रपट . . बंगळुरू आंतरराष्ट्रीय चित्रपट महोत्सवातील स्पेशल ज्युरी अॅवॉर्डचा मानकरी . . जागतिक पातळीवरील दहा आंतरराष्ट्रीय चित्रपट महोत्सवात निवड झालेला . . ‘लेथ जोशी’ हा चित्रपट मराठी चित्रपट रसिकांना पाहणे दुष्प्राप्य झाले आहे . राज्य शासनाचा पुरस्कार या निकषामुळे ‘लेथ जोशी’ चित्रपटाला शासकीय अनुदान मिळू शकलेले नाही आणि वेगळय़ा धाटणीच्या या चित्रपटासाठी कोणी वितरक पैसे गुंतविण्यास तयार नसल्याने हा चित्रपट प्रदर्शनाच्या प्रतीक्षेतच आहे . ‘लेथ जोशी’ ही यांत्रिकीकरणामध्ये अस्ताला जाणाऱ्या तंत्राची , हरणाऱ्या श्रमिकाची आणि त्याच्या कौशल्याची गोष्ट आहे . पूर्वी कारखान्यामध्ये काम करताना कामगाराच्या कौशल्याची जागा आधुनिक लेथ यंत्राने घेतली . या आधुनिकीकरणामुळे त्या कामगाराची कौशल्य साधने आणि त्यापाशी जपलेल्या भावनाच काळाच्या पडद्याआड जातात हा विषय मंगेश जोशी या युवा लेखक - दिग्दर्शकाने ‘लेथ जोशी’मधून मांडला आहे . चित्तरंजन गिरी , अश्विनी गिरी , सेवा चौहान आणि ओम भूतकर यांच्या प्रमुख भूमिका आहेत . मंगेश जोशी यांच्या पत्नी सोनाली जोशी निर्मात्या असून , संगीतकार नरेंद्र भिडे आणि नितीन वैद्य हे सहायक निर्माते आहेत . सारंग कुलकर्णी यांनी संगीत दिले आहे . बदल हा चित्रपटाच्या निर्मितीपासूनचा आहे . पूर्वी चित्रपट सेल्युलॉइड म्हणजेच रिळांच्या माध्यमातून केला जात होता . आता डिजिटल माध्यम आले आहे . मला या माध्यमात चित्रपट करायचा नव्हता . पारंपरिक माध्यमातून मी बदलाची कथा सांगितली आहे . केमिकल इंजिनिअर ही पदवी संपादन केल्यानंतर मला चित्रपट माध्यमाने आकर्षित केले . संजय सूरकर यांच्याकडे ‘अवंतिका’ मालिकेसाठी आणि सुमित्रा भावे - सुनील सुकथनकर यांच्याकडे ‘नितळ’ चित्रपटासाठी सहायक दिग्दर्शक म्हणून काम केले असल्याने हा अनुभव गाठीशी होता , असे मंगेश जोशी यांनी सांगितले . हा चित्रपट करण्यापूर्वी राष्ट्रीय चित्रपट विकास महामंडळाने ( एनएफडीसी ) निर्मित भोजपुरी चित्रपटाचे दिग्दर्शन केले होते . सर्बियन दिग्दर्शक गोरान पास्कोविच यांनी कान चित्रपट महोत्सवासाठी या चित्रपटाची शिफारस केली होती . राज्य किंवा राष्ट्रीय पुरस्कार असलेल्या चित्रपटालाच अनुदान मिळते . त्या अर्थाने हा व्यावसायिक चित्रपट नसल्याने पैसे परत मिळण्याची शाश्वती नाही . त्यामुळे चित्रपटाच्या वितरणासाठी कोणी पैसे गुंतवण्यास तयार नाही . आपला समाज कशा पद्धतीने बदलत गेला त्यावर हा चित्रपट भाष्य करतो . जागतिक , आर्थिक , कौटुंबिक मूल्य आणि मानवी संबंध यांच्यातील संघर्षांबरोबरच मानसिक स्थिती याविषयीचे चित्रण असलेला हा चित्रपट म्हणजे साध्या पद्धतीने सांगितलेली गुंतागुंतीची गोष्ट आहे . अर्थात , हे सोपे म्हणजे सामान्य नाही , असेही मंगेश जोशी यांनी सांगितले ."
sports,"भारतीय क्रिकेट संघाच्या मुख्य प्रशिक्षकपदासाठी सोमवारी अखेर रवी शास्त्री यांनी अधिकृतपणे आपला अर्ज भारतीय क्रिकेट नियामक मंडळाकडे ( बीसीसीआय ) सादर केला . प्रशिक्षकपदासाठी अर्ज करण्याची मुदत बीसीसीआयने वाढवल्यानंतर इच्छुकांची यादी वाढत आहे . वेस्ट इंडीजचे माजी सलामीवीर फिल सिमन्स यांनीही शर्यतीत उडी घेतली आहे . ‘बीसीसीआय’च्या वरिष्ठ पदाधिकाऱ्यांनी या वृत्ताला दुजोरा दिला असून , आता त्यांच्यासह प्रशिक्षकपदासाठी वीरेंद्र सेहवाग , टॉम मूडी , वेंकटेश प्रसाद , रिचर्ड पिबस , डोड्डा गणेश , लालचंद राजपूत आणि फिल सिमन्स हे उमेदवार शर्यतीत राहणार आहेत . अर्ज करण्याची अंतिम मुदत ९ जुलै असून , १० जुलै रोजी मुंबईत सौरभ गांगुली , सचिन तेंडुलकर आणि व्ही . व्ही . एस . लक्ष्मण ही सल्लागार समिती या सर्वांच्या मुलाखती घेणार आहे . यापूर्वीच्या प्रशिक्षक निवडीच्या मुलाखती दरम्यान सौरभ गांगुली यांनी शास्त्री ऐवजी कुंबळे यांना पाठिंबा दिला होता . त्या वरून देखील खूप वाद झाला होता . आता कर्णधार कोहलीसह बहुतेक खेळाडूंचाही शास्त्री यांच्या नावाला पाठिंबा मिळत असल्यामुळे सल्लागार समिती या वेळी शास्त्री यांच्या अर्जाचा कसा विचार करते याकडे सर्वांच्या नजरा लागून असतील . सिमन्सही शर्यतीत फिल सिमन्स यांनी प्रशिक्षक म्हणून आपला ठसा उमटवलेला आहे . त्यांच्या मार्गदशनाखाली वेस्ट इंडीजने गेल्या वर्षी विश्वकरंडक ट्वेन्टी - २० स्पर्धेचे विजेतेपद मिळवले होते . संघातील खेळाडूंमध्ये चांगली वागणूक निर्माण करण्यात अपयश आल्याबद्दल विंडीज क्रिकेट मंडळाने त्यांना पदावरून दूर केले होते . सिमन्स यांनी अफगाणिस्तान संघालाही मार्गदर्शन केले आहे ."
entertainment,"बहुप्रतिक्षित आणि बहुचर्चित अशा ‘ठाकरे’ चित्रपटाचा ट्रेलर अखेर प्रदर्शित झाला आहे . महाराष्ट्राच्या राजकारणातील हुकमी एक्का समजल्या जाणाऱ्या शिवसेनाप्रमुख बाळासाहेब ठाकरे यांचा जीवनप्रवास या चित्रपटातून उलगडणार आहे . मुंबईत या चित्रपटाच्या ट्रेलर लाँच कार्यक्रम पार पडला . या कार्यक्रमाला शिवसेना पक्षप्रमुख उद्धव ठाकरे , आदित्य ठाकरे , या चित्रपटात बाळासाहेब ठाकरे यांची मुख्य भूमिका साकारणारा नवाजुद्दीन सिद्दिकी यांसह अनेक कलाकार आणि राजकीय धुरंदर उपस्थित होते . नवाजुद्दीनने चित्रपटात बाळासाहेबांची हुबेहूब भूमिका साकारल्याचं या ट्रेलरमध्ये पाहायला मिळत आहे . खासदार संजय राऊत यांनी या चित्रपटाची निर्मिती केली . हिंदी आणि मराठी अशा दोन्ही भाषेत हा चित्रपट प्रदर्शित होणार आहे . राऊत यांनीच पटकथा लिहिली असून अभिजीत पानसे यांनी चित्रपटाचे दिग्दर्शन केले आहे . २३ जानेवारी २०१९ रोजी हा चित्रपट प्रदर्शित होणार आहे . पाहा ट्रेलर - विशेष म्हणजे या चित्रपटाच्या सिक्वलचाही विचार सुरू असल्याचं संजय राऊत यांनी स्पष्ट केलं होतं . ‘बाळासाहेब ठाकरेंचा जीवनप्रवास एका चित्रपटात दाखवू शकत नाही . त्यामुळे या बायोपिकच्या सिक्वलचाही विचार केला असून त्याच्यावरही काम सुरू केलं आहे , ’ असं ते म्हणाले होते ."
sports,"वडील पॅरालिसिसमुळे आजारी , त्यांची पेन्शन हेच घरातील उत्पन्नाचे साधन ; पण राष्ट्रीय स्पर्धेत चमकदार कामगिरी केली तरच प्रगती होईल , या उद्देशाने रोशन सोळंके राष्ट्रीय कुमार तिरंदाजी स्पर्धेत सहभागी झाला आणि त्याने इंडियन राउंड प्रकारात थेट सुवर्णपदकाचा वेध घेतला . राष्ट्रीय कुमार स्पर्धेपूर्वी विद्यापीठ स्पर्धा झाली . ही स्पर्धा संपवून रोशन इंडियन राउंड स्पर्धेच्या दिवशी पहाटे साडेतीनला साताऱ्यात आला होता . त्यानंतर त्याची स्पर्धा साडेआठला होती . त्यामुळे तो क्रमवारीच्या फेरीत सोळाव्या क्रमांकावर गेला ; पण त्याची भरपाई त्याने वैयक्तिक स्पर्धेत केली आणि त्याच्यापेक्षा तीन सरस मानांकन असलेल्या तिघांना त्याने हरवले . रोशन हा अमरावती जिल्ह्यातील नांदगाव खांदेश्वरचा . सदानंद जाधव यांच्या एकलव्य अकादमीत तो मार्गदर्शन घेतो . त्यांनीच दिलेल्या साधनांचा वापर करून तो यश मिळवतो . आईने काल त्याला नीट लक्ष देऊन यश मिळव , असे सांगितले . आता तिला यशाची बातमी कळवणार आहे . तिला नक्कीच आनंद होईल . माझ्या पहिल्या राष्ट्रीय विजेतेपदाने ती नक्कीच खूश होईल , असे त्याने सांगितले . राष्ट्रीय स्पर्धेतील पदकाचीच नव्हे , तर सुवर्णपदकाची अपेक्षापूर्ती झाली . नववीत शिकत असलेल्या जागृती कुंदे हिनेही इंडियन राउंड प्रकारातच ब्राँझपदक जिंकले . स्पर्धा निकाल ः इंडियन राउंड - मुले ः १ ) रोशन सोळंके , २ ) वभव पाल सिंग ( सेनादल ) , ३ ) अनुप सिंग ( उत्तराखंड ) . मुली ः १ ) पीनल सुवेरा ( गुजरात ) , २ ) चिरॉम देबिया देवी ( मणीपूर ) , ३ ) जागृती कुंदे . रिकर्व्ह - मुले ः १ ) यशदेव आर्य , २ ) अतुल वर्मा ( दोघेही सेनादल ) , ३ ) प्रवीण जाधव . मुली ः १ ) अंकिता भगत ( झारखंड ) , २ ) गुंजन कुमारी ( चंडीगड ) , ३ ) अर्विरा दत्ता ( आसाम ) . कंपाउंड - मुले ः १ ) के रॉबर्ट सिंग ( सेनादल ) , २ ) जे रमेश आदित्य ( तमिळनाडू ) , ३ ) शिवांश अवस्थी ( मध्य प्रदेश ) ."
lifestyle,"हळदीचं दूध आरोग्यासाठी चांगलं असतं हे तुम्ही अनेकदा वयस्कर लोकांकडून ऐकलं असेच . हळदीमध्ये अनेक औषधी गुणधर्म आहेत . वजन कमी करणे , जखमेवरील मलम , त्वचेसाठी हळदीचा वापर होतो . मात्र याच हळदीचे दुधाबरोबर सेवन केल्यास त्याचा जास्त फायदा होतो . हळदीचे दूध हिवाळ्यात रोज प्यायल्यास ते आरोग्यासाठी फायद्याचे असते . दूध आणि हळदीमध्ये औषधी गुण असल्याने ते शरीरासाठी अत्यंत आरोग्यदायी आहे . ह्ळदीपासून आपल्या शरीराकरता कोणते इतर देखील फायदे असणार आहे ते आपण पाहणार आहोत . हळदीच्या दुधाने जखमा लवकर भरून येण्यास मदत होते , तसेच शरीराची रोगप्रतिकारशक्ती वाढल्याने आजार लवकर बरा होण्यासही मदत मिळते . हळद घातलेले दुध किंवा हळदीचे दुध अनेक आरोग्यकारी गुणांनी युक्त आहे . हळदीमध्ये असलेल्या अँटी बायोटिक प्रॉपर्टीज आणि दुधामध्ये असलेले कॅल्शियम यामुळे शरीराला अनेक प्रकारच्या व्याधींपासून संरक्षण मिळते . हळदीच्या दुधाचे आणखी फायदे करून घ्यायचे असतील , तर हळदीच्या पावडर ऐवजी कच्ची हळद दुधामध्ये घालून ते दुध प्यावे . वजन कमी करण्याचा सर्वात सोपा उपाय म्हणजे हळदीचे दूध पिणे असे म्हटले तरी वावगे ठरणार नाही . हळदीमुळे मेदाचे ( फॅट्सचे ) विघटन होते ज्यामुळे वजन कमी होण्यास मदत होते . एका संशोधनानुसार जाडपणा घालवण्याचा महत्वाचा टप्पा असणारा भाग म्हणजे फॅट बर्न . हळद या फॅट बर्नला सुरुवात करते . झोपण्यापूर्वी तासभर आधी ग्लासभर गरम दूध प्यायल्यास शांत झोप मिळण्यास मदत होते . दुधातील सेरोटोनीन व मेलॅटोनीन ताण कमी करतात . अनेकदा हलका मार लागल्याने किंवा स्नायूवर ताण आल्याने , मुरगळल्याने शरीराच्या त्या भागातील रक्ताभिसरण काही काळ प्रभावित होते . हळदीच्या दुधाच्या सेवनाने शरीरातील रक्ताभिसरण पुनश्च सुरळीत होण्यास मदत होते"
lifestyle,"प्रवासी आरोग्य प्रवासाचा पुरेपूर आनंद लुटायचा तर अर्थातच आपले आरोग्य चांगले राहायला हवे . त्यासाठी प्रवासापूर्वी तसेच प्रवासात काही गोष्टींची काळजी घ्यायला हवी . मदन हातातल्या यादीप्रमाणे एक एक वस्तू सुटकेसमध्ये ठेवत होता . सकाळपासून तो याच कामात व्यग्र होता . दर वर्षी ट्रिपला निघण्यापूर्वी ही ‘अत्यावश्यक’ वस्तूंची यादी तयार करणे व त्यानुसार सुटकेस व्यवस्थित भरणे हे मदनचे अत्यंत आवडीचे काम . मदनच्या अत्यावश्यक वस्तूंच्या यादीत ठळकपणे अर्थातच औषधे असतात . ताप , सर्दी , पडसे , खोकला , डोकेदुखी , अॅलर्जी , उलटी , जुलाब , अॅसिडिटी , अपचन , पोटदुखी , सांधेदुखी , गॅस अशा अनेक विकारांसाठी गोळ्या , खोकल्यावर कफसिरपची बाटली , विक्स , बाम , जखमेसाठी मलम , वेगवेगळ्या अँटिबायोटिक्सच्या कॅप्सूल वा गोळ्या , जखम धुण्यासाठी जंतुनाशक लोशन , वेगवेगळ्या मापाचे बॅण्डेज , बॅण्डएडच्या पट्टय़ा , कापूस , इंजेक्शनच्या सुया , इलास्टिक आणि क्रेप बॅण्डेज , नाकात टाकायचे ड्रॉप्स , डोळ्याचे ड्रॉप्स , कानाचे ड्रॉप्स , थर्मामीटर , टॉर्च , कात्री , इत्यादी अनेक गोष्टींचा मदनच्या यादीत समावेश असतो . ‘‘मदन , अरे तुझ्या पोतडीत एक दोन - चार सलाइनच्या बाटल्या व काही इन्जेक्शन टाकलीस ना की एक चक्क फिरते रुग्णालय तयार होईल बघ’’ नीता चेष्टेने म्हणाली . मदनला या टीकेची सवय होती . पण प्रवासात काय होईल हे सांगता येत नाही , त्यामुळे सगळी सोय असलेली बरी या मताचा मदन होता . प्रवासात जगातले सगळे आजार आपल्याच नशिबी येणार असा विचार करण्याची गरज नसते ; परंतु मदनच्या अतिसावध स्वभावामुळे त्याला प्रवासाला निघताना ढीगभर औषधे बरोबर नेण्याची गरज भासते . अनिलची पद्धत मात्र एकदम निराळी . अनिल बहुतेक वेळा प्रवास स्वतःच्या कारनेच करतो , त्यामुळे प्रवासाला जायची तारीख ठरली की सर्वप्रथम अनिल आपली कार गॅरेजमध्ये सव्र्हिसिंगला टाकतो . प्रवासाच्या १० - १५ दिवस आधी अनिल , त्याची बायको रूपा आणि मुलगी बेला आपल्या फॅमिली डॉक्टरांकडे वार्षकि वैद्यकीय तपासणीसाठी जातात . काही वर्षांपूर्वी त्याला सहलीच्या काळात दाढदुखीचा प्रचंड त्रास झाला होता , तेव्हापासून तो दातांची तपासणीसुद्धा दर वर्षी प्रवासाला जाण्याआधीच करतो . गेली कित्येक वष्रे त्याचा हा परिपाठ सुरू आहे . फॅमिली डॉक्टरांनी सुचविलेल्या मोजक्याच औषधांची पिशवी ही त्याची प्रवासात उद्भवणाऱ्या वैद्यकीय अडचणींसाठी केलेली एकमेव तयारी . अनिलच्या मते कारचे अन् शरीराचे सव्र्हिसिंग व्यवस्थित केल्यास प्रवासात काही अडचण येतच नाही . अनिलची ही पद्धत माझ्या मते सर्वोत्तम म्हणावी अशी आहे . तब्येतीच्या किरकोळ तक्रारींमुळे सहलीच्या आनंदाला गालबोट लागू नये असे सर्वानाच वाटत असते व त्यामुळे त्या तक्रारीवरील इलाज आपल्याजवळ असावा असे वाटणेही साहजिकच आहे . परंतु औषध म्हणजे आरोग्य नव्हे . सहलीला जातांना औषधांच्या बॉक्सबरोबरच ‘ही औषधे वापरण्याची शक्यतो गरज पडू देणार नाही’ हा निर्धारही असावा . या निर्धारासाठी अर्थातच काळजी घ्यावी लागते . प्रवासात आरोग्याच्या संदर्भात खालील प्रकारे त्रास होऊ शकतो . १ . आधीपासून असलेल्या रोगांतून वा विकारांतून उद्भवणारा त्रास २ . निष्काळजीपणामुळे किंवा प्रतिबंधक उपाययोजनेचा विचार न केल्यामुळे होणारा त्रास ३ . अतिउत्साहाच्या भरात केलेले आणि अंगाशी आलेले साहस ( म्हणजे आमंत्रित आजार ) ४ . आपल्या नियंत्रणात नसलेल्या गोष्टींमुळे उद्भवलेला त्रास , उदा . अपघात , प्रदूषण , वातावरणातील अचानक झालेले बदल , इत्यादी प्रवासपूर्व तयारी : आपण ज्या प्रांतात , प्रदेशात किंवा ज्या गावाला जाणार आहोत त्याबद्दलची माहिती आपण मिळवतोच , परंतु त्यात आरोग्यविषयक माहितीचा बरेचदा अभाव असतो . उदा . ओरिसामध्ये जाताना आपण तिथल्या भौगोलिक परिस्थितीची माहिती मिळवतो , तिथले हवामान तापमान कसे असेल याची माहिती मिळवण्याचा प्रयत्न करतो . परंतु त्या भागात काही विशिष्ट आजार आढळतात का , त्या संदर्भात काही प्रतिबंधक उपाययोजना करायला हवी का , काय काळजी घ्यायला हवी याचा फारसा विचार केलेला आढळत नाही . परदेशी मंडळी जेव्हा सहलीला निघतात तेव्हा या सर्व गोष्टींची माहिती मिळवत असतात आणि आपल्या डॉक्टरांशी याविषयी सल्लामसलतही करतात किंवा इंटरनेटची मदत घेतात . आजकाल याविषयी इंटरनेटवर अफाट माहिती उपलब्ध आहे . सहलीचे ठिकाण समुद्रसपाटीपासून किती उंच आहे हे माहीत असावे . २५०० ते ३००० मीटर्सपेक्षा उंचीवर प्राणवायूचे प्रमाण कमी असते . अचानकपणे जर ३५०० मीटर्स उंचीवर गेल्यास त्रास होऊ शकतो हे लक्षात ठेवायला पाहिजे . शक्यतो २००० ते २५०० मीटर्सवर एक - दोन दिवस मुक्काम करून मग पुढे जाणे जास्त योग्य . जर हे काही कारणास्तव शक्य नसेल तर शरीराला वातावरणाशी जुळवून घेण्यासाठी वेळ लागतो हे लक्षात ठेवावे . अशा वेळी किरकोळ शारीरिक श्रमसुद्धा टाळावे . या वातावरणाचा हृदयविकार फुप्फुसाचे विकार वा पंडुरोगाच्या व अशक्त व्यक्तींना जास्त त्रास होतो . सहलीचे आयोजन करतानाच या सर्व गोष्टींचे भान ठेवणे आवश्यक असते . प्रत्यक्ष प्रवास सुरू झाल्यानंतर या गोष्टी लक्षात येऊनही फारसा उपयोग नसतो . ज्यांना ट्रेकिंग करण्याची इच्छा असेल त्यांनी ट्रेकिंगसाठी आवश्यक शारीरिक क्षमता आधीच अजमावून पाहणे श्रेयस्कर . वैद्यकीय तपासणी : वार्षकि वैद्यकीय तपासणी हा प्रकार आपल्याकडे जवळजवळ अस्तितवात नाही असे म्हटले तर ते फारसे वावगे ठरणार नाही . काहीही त्रास नसताना डॉक्टरांकडे जाणे खरंतर बहुतेकांना पटतच नाही . सहलीला जाण्यापूर्वी वैद्यकीय तपासणीचा उद्देश एवढाच की आपल्या नकळत आपल्या शरीरात एखादा ‘लक्षणविरहित विकार’ दडला तर नाही ना , याचा शोध घेणे आणि असल्यास त्याबद्दल आपल्या डॉक्टरांकडून उपचार व मार्गदर्शन घेणे . मधुमेह , रक्तदाब , हृदयविकार , दमा , मिरगी - आकडी यांसारख्या दीर्घ मुदतीच्या विकारांबद्दल आपल्या नेहमीच्या डॉक्टरांकडून सहलीला जाण्यापूर्वी पूर्ण तपासणी करून त्यांच्या सल्ल्याने औषधांची तजवीज करावी . ‘मला फारसा काही त्रास नाही’ किंवा ‘मला त्रासाची सवय आहे तुम्ही काळजी करू नका’ अशा प्रकारची आपल्याला असलेल्या विकाराबद्दल फाजील आत्मविश्वास किंवा बेफिकिरी दर्शवणारी विधाने लोक सरसकट करीत असतात . यासंबंधी एक अत्यंत महत्त्वाची गोष्ट लक्षात ठेवायला हवी ती म्हणजे आपल्या विकाराबद्दलचे आपले विश्लेषण वा अंदाज फसवे असू शकतात . तेव्हा आपल्या डॉक्टरांना याविषयी बोलू द्या . काय करावे , काय टाळावे हे त्यांच्याकडून समजावून घ्या आणि त्यांच्या सल्ल्याने वागा . आपल्याला आधीपासून असलेला रोग आणि त्या विकारातून उद्भवणारा संभाव्य त्रास याविषयी डॉक्टरांशी सविस्तर चर्चा केलीच पाहिजे . आपल्याला असलेल्या विकाराची आवश्यक वैद्यकीय माहिती व औषधोपचारांचा तपशील तसेच आणीबाणीच्या परिस्थितीत घ्यायची काळजी किमान एवढय़ा गोष्टी एका डायरीत लिहून घ्याव्यात , तसेच आणीबाणीच्या परिस्थितीत काय उपाययोजना करावी यासंबधी एक संक्षिप्त टिपण सतत जवळ ठेवावे . ओळखपत्राच्या आकाराचे रोगाचे कार्ड करणे सर्वोत्तम . त्या कार्डात तुमचा फोटो , नाव , पत्ता , आणीबाणीच्या प्रसंगासाठी जवळच्या नातेवाईकांचा फोन नंबर व पत्ता , नेहमीच्या फॅमिली डॉक्टरांचा फोन नंबर व तातडीच्या उपाययोजनेबद्दलचे टिपण ठेवावे . रोगासंबधीचे कार्ड शक्यतो इंग्रजीत असावे , कारण परप्रांतात मराठी जाणणारा न मिळाल्यास कार्डाचा काहीच उपयोग होणार नाही . अतिरक्तदाब , हृदयविकार , मधुमेह यांसारख्या विकारांमध्ये नियमित औषधोपचार अत्यावश्यक असतो . सहलीच्या कालावधीत पुरेल एवढा औषधांचा साठा जवळ असणे आवश्यक असते . मधुमेहासाठी इन्सुलिन घेत असल्यास इन्सुलिनचे इंजेक्शन आणि इंजेक्शनच्या सुया तसेच डिस्पोजल सििरज आपल्या जवळ बाळगाव्यात . आपण जाऊ त्या गावात आपल्याला हव्या असलेल्या गोष्टी मिळतीलच असे नाही त्यामुळे याबाबतीत जोखीम न घेतलेलीच बरी , अर्थात हे काही विशिष्ट औषधांच्या बाबतीतच खरे आहे . विरारला राहणारी मेधा गिरगावात आपल्या माहेरी येते तेव्हा आपल्या बाळाची तब्येत ठणठणीत असतानासुद्धा बाळाची खोकाभर औषधे येताना बरोबर आणते . असला वेडेपणाही टाळायला हवा . प्रवासात बरोबर ठेवायच्या औषधांची यादी करताना आपल्याला व आपल्या कुटुंबीयांना साधारणपणे कुठल्या गोष्टींचा त्रास वारंवार होतो त्याचा विचार करायला हवा . त्यावरच्या उपाययोजनेबद्दल आपल्या फॅमिली डॉक्टरांचा सल्ला घेणे योग्य . ज्यांना हृदयविकाराचा त्रास आहे त्यांनी आणीबाणीच्या परिस्थितीसाठी डॉक्टरांच्या सल्ल्याने सॉर्बट्रिेट आणि अॅस्प्रिन गोळ्या सतत जवळ बाळगाव्यात . मधुमेह असलेल्या व्यक्तींनी ग्लुकोज वा साखरेची पुडी सतत जवळ बाळगावी . विशेषतः मधुमेहासाठी इन्सुलिन घेत असल्यास हे अत्यावश्यक आहे . शरीरातील साखरेचे प्रमाण अचानक कमी झाल्यास साखरेची पुडी जीवनरक्षकाचे काम करते . डासांची समस्या आपल्या देशात सर्वत्र आहे , तेव्हा सहलीला कुठेही गेलात तरी डासांपासून स्वतःचे रक्षण करण्यासाठी खबरदारी घ्यायलाच हवी . शरीराचा जास्तीतजास्त भाग झाकणारे कपडे वापरा . डासांपासून बचाव करणारे मलम वा तेल वापरा . मच्छरदाणीची सोय असेल तर सर्वोत्तम . डासांपासून मुख्यत्वेकरून मलेरिया व डेंगू हे दोन रोग होण्याची सर्वाधिक भीती असते . क्लोरोक्वीन , सल्फाडायजिन + पायरिमिथामिन या गोळ्या मलेरिया प्रतिबंधक म्हणून वापरतात . फॅमिली डॉक्टरांच्या सल्ल्याने या संदर्भातला निर्णय घ्या . भारतात येणारी बरीचशी परदेशी मंडळी विशेषतः अमेरिका व इंग्लंडमधील पर्यटक नियमितपणे मलेरिया प्रतिबंधक गोळ्या घेतात . डासांपासून स्वतःचा बचाव हा सर्वोत्तम उपाय आहे . ज्या भागात मलेरियाचे प्रमाण जास्त आहे अशा प्रांतात जास्त काळजी घ्यायला हवी , उदा . ओरिसा प्रवासात . बऱ्याच लोकांना ट्रिपची मजा घ्यायची तर बिनधास्त वागणे आवश्यक आहे असे वाटत असते . बरेचदा ही मंडळी अतिकाळजी करणाऱ्या लोकांवर टीका करत असतात किंवा त्यांची थट्टा करतात . बिनधास्तपणा म्हणजे ‘फिकीर नॉट’ पद्धतीने वागणे हे काही प्रमाणात आपल्या दैनंदिन चाकोरीतून बाहेर येण्यासाठी गरजेचं असतं , परंतु त्याला निष्काळजीपणाची झालर लागणार नाही याची काळजी घ्यावी . आपल्या नेहमीच्या साचेबंद दैनंदिन आयुष्यातील तोचतोपणा घालवण्यासाठी आपण सहलीला जातो . सहलीच्या काळात आनंदी व उत्साही मनःस्थिती आणि नवीन सुंदर वातावरण हे मिश्रण आपल्याला संपूर्णपणे एका वेगव्व्याच सुखाचा अनुभव देते . आणि हे सुख अनुभवायचं तर आपली तब्येत चांगली असणे अत्यावश्यक असते निष्काळजीपणामुळे प्रवासात आजारी पडलो तर तो कालावधी नेहमीच्या निरसपणापेक्षा कैकपट वाईट असणार हे कुणी सांगायला नको . लांबचा प्रवास करणाऱ्यांसाठी : प्रवासातच खाणेपिणे करावे लागते . अशा वेळी हात न धुता जेवणे निक्षून टाळावे . हात धुण्याचा महिमा सांगण्याची खरे तर गरज नाही . पोटाच्या कित्येक तक्रारी केवळ हात धुण्याची काळजी घेतल्यास टाळता येतात . प्रवासात थंड पेये , आईस्क्रीम तसेच वेगवेगळे चमचमीत पदार्थ विकणारे सतत आपल्याला मोहात पाडत असतात , विशेषतः लहान मुलांना . या पदार्थाच्या शुद्धतेविषयी आपण अनभिज्ञ असतो . त्यामुळे ते टाळणे आवश्यक . आपण विकत घेतलेले खाण्यापिण्याचे पदार्थ , त्यांचा दर्जा आणि त्यांची गरज या गोष्टी पडताळून पाहाव्यात . या संदर्भात थोडेसे नियोजन फार उपयोगी पडते . शक्य असल्यास खाण्यापिण्याचे पदार्थ सोबत घेऊन जावेत . बरोबर आणलेल्या पदार्थाना पुरवणी हवी असल्यास फळे घ्यावीत . फळांची निवड करताना ज्या फळांना धुण्याची गरज नसते अशाच फळांची निवड करावी . अन्न आणि पाणी या बाबतीत काळजी न घेतल्यास अन्नविषबाधा , जुलाब , उलटय़ा , कावीळ , टायफॉइड असे अनेक विकार होऊ शकतात . दूषित अन्नपाण्यामुळे होणारा विकार अन्नसेवनानंतर २० मिनिटांपासून काही आठवडय़ांपर्यंत केव्हाही होऊ शकतो , जुलाब वा उलटय़ांचा त्रास झाल्यास जलसंजीवनी ही अत्यंत प्रभावी व जीवनरक्षक अशी उपाययोजना आहे . जलसंजीवनी तयार करण्याची पावडर बाजारात उपलब्ध आहे ; परंतु तांब्याभर पाणी , मूठभर साखर अन् चिमूटभर मीठ हासुद्धा उत्तम पर्याय आहे . पिण्यासाठी शक्यतो उकळलेले पाणी वापरावे . हॉटेलमध्ये विनंती केल्यास ही सोय होऊ शकते . पाणी शुद्ध करण्यासाठी गाळलेल्या पाण्यात क्लोरिनच्या गोळ्या वा ड्रॉप्सचा वापर हासुद्धा चांगला पर्याय आहे . उन्हाळ्यात पाणी भरपूर प्यावे आणि त्याचबरोबर उन्हापासून स्वतःचा बचाव करण्यासाठी कॅप , रुमाल व गॉगलचा वापर करावा . बस वा बोटीच्या प्रवासात मळमळणे आणि उलटय़ांचा त्रास बऱ्याच जणांना होतो . प्रवास सुरू होण्याच्या एक तास आधीच गोळी घेतल्यास त्रास होत नाही . आल्याचा स्वच्छ धुतलेला तुकडा तोंडात ठेवल्यास त्रास बराच कमी होतो . समुद्रकिनारी सहलीला आलेली मंडळी समुद्रस्नानाबरोबरच पोहण्याचाही आनंद लुटत असतात ; परंतु कधी कधी उत्साहाच्या भरात पोहण्यास मज्जाव असलेल्या किनाऱ्यावर आपले पोहण्याचे कसब अजमावण्याचा प्रयत्न करीत असतात . हे टाळायलाच हवे . वॉटर पार्क आणि पोहण्याचे तलाव या ठिकाणी जिवाणूंच्या संक्रमणामुळे कान , डोके व पोटाचे विकार होऊ शकतात , याची जाणीव ठेवा . सहलीच्या कालावधीत असो वा नंतर आजारपण हे वाईटच , तेव्हा काळजी घेणे आवश्यक आहे , त्याला पर्याय नाही . अर्थात काळजी घेऊनसुद्धा कधी कधी त्रास होऊ शकतो ; परंतु काळजी न घेणाऱ्यांच्या तुलनेत त्याची शक्यता आणि तीव्रता नक्कीच कमी असते , याबद्दल वाद नाही . थोडक्यात महत्त्वाचे डॉ . राजेंद्र आगरकर – response . lokprabha @ expressindia . com सौजन्य – लोकप्रभा"
sports,"इंदूरः न्यूझीलंडविरुद्धच्या तिसऱ्या कसोटीमध्ये कारकिर्दीतील सर्वोत्तम कामगिरी करणारा भारताचा अव्वल फिरकीपटू आर . आश्विन आता कसोटीतील गोलंदाजांच्या क्रमवारीत पुन्हा पहिल्या क्रमांकावर दाखल झाला आहे . आंतरराष्ट्रीय क्रिकेट परिषदेने आज ( बुधवार ) जाहीर केलेल्या ताज्या क्रमवारीनुसार आश्विनने डेल स्टेन आणि जेम्स अँडरसन यांना मागे टाकले आहे . इंदूरमधील न्यूझीलंडविरुद्धची तिसरी कसोटी सुरू होण्यापूर्वी गोलंदाजांच्या क्रमवारीत आश्विन तिसऱ्या स्थानी होता . या कसोटीत आश्विनने पहिल्या डावात 81 धावांत सहा गडी , तर दुसऱ्या डावात 59 धावांत सात गडी बाद केले . या कामगिरीमुळे आश्विनचे एकूण गुण 900 झाले . 2000 नंतर कसोटी क्रमवारीत 900 गुण करणाऱ्या मोजक्या गोलंदाजांमध्ये आता आश्विनचाही समावेश झाला आहे . याआधी मुथय्या मुरलीधरन , ग्लेन मॅकग्रा , व्हरनॉन फिलॅंडर , डेल स्टेन आणि शॉन पोलॉक यांनी ही कामगिरी केली आहे . कसोटी गोलंदाजांच्या क्रमवारीत आश्विनपाठोपाठ दक्षिण आफ्रिकेचा डेल स्टेन आहे . त्याचे 878 गुण आहेत . त्यानंतर इंग्लंडचा जेम्स अँडरसन 870 गुणांसह तिसऱ्या स्थानी आहे . कसोटी गोलंदाजांची क्रमवारी : 1 . आर . आश्विन ( भारत ) 2 . डेल स्टेन ( दक्षिण आफ्रिका ) 3 . जेम्स अँडरसन ( इंग्लंड ) 4 . स्टुअर्ट ब्रॉड ( इंग्लंड ) 5 . रंगना हेराथ ( श्रीलंका ) 6 . यासीर शहा ( पाकिस्तान ) 7 . रवींद्र जडेजा ( भारत ) 8 . मिचेल स्टार्क ( ऑस्ट्रेलिया ) 9 . नील वॅग्नर ( न्यूझीलंड ) 10 . व्हरनॉन फिलॅंडर ( दक्षिण आफ्रिका ) कसोटी फलंदाजांची क्रमवारी : 1 . स्टीव्ह स्मिथ ( ऑस्ट्रेलिया ) 2 . ज्यो रूट ( इंग्लंड ) 3 . हाशिम आमला ( दक्षिण आफ्रिका ) 4 . युनूस खान ( पाकिस्तान ) 5 . केन विल्यमसन ( न्यूझीलंड ) 6 . अजिंक्य रहाणे ( भारत ) 7 . ऍडम व्होजेस ( ऑस्ट्रेलिया ) 8 . एबी डिव्हिलिअर्स ( दक्षिण आफ्रिका ) 9 . डेव्हिड वॉर्नर ( ऑस्ट्रेलिया ) 10 . ऍलिस्टर कूक ( इंग्लंड )"
sports,"इंग्लंडविरुद्घ इतिहास घडवण्यासाठी भारत उत्सुक ; पाचवा कसोटी सामना आजपासून सावधान , विजयाचे विराट वादळ घोंघावतेय , अशाच प्रकारचा इशारा इंग्लिश संघाला मिळाला आहे . ‘वर्दा’ चक्रीवादळाच्या आव्हानाचा मुकाबला करणाऱ्या चेन्नई शहरात दाखल झालेल्या इंग्लंडच्या संघाने भारतीय वादळाचाच विलक्षण धसका घेतला आहे . मालिकेतील पाचवी आणि अखेरची कसोटी शुक्रवारपासून सुरू होत असून , भारताचा संघ इंग्लंडविरुद्ध इतिहास घडवण्यासाठी उत्सुक आहे . या विजयानिशी भारत सलग १८व्या कसोटी सामन्यात अपराजित राहण्याची किमया साधू शकेल . ‘वर्दा’ने चेन्नई शहराला हादरवले असले , तर ‘चेपॉक’ मात्र तीन वर्षांच्या अंतराने कसोटी यजमानपदासाठी आत्मविश्वासाने सज्ज झाले आहे . बुधवारी खेळपट्टी कोरडी करण्यासाठी गरम कोळशाचा वापर करण्यात आला . मुंबईतच भारताने पाच सामन्यांच्या मालिकेवर ३ - ० असे प्रभुत्व मिळवले असले तरी अखेरची कसोटी जिंकल्यास भारतासाठी तो इंग्लंडविरुद्धचा सर्वोत्तम विजय असेल . याआधी १९९२ - ९३मध्ये भारताने मोहम्मद अझरुद्दीनच्या नेतृत्वाखाली इंग्लंडविरुद्ध ३ - ० असे निभ्रेळ यश मिळवले होते . २०११मध्ये इंग्लंडमध्ये भारताने ० - ४ अशा फरकाने सपाटून मार खाल्ला होता . त्या पराभवाचे उट्टे सव्याज फेडता येतील . याशिवाय त्यानंतरच्या दोन्ही मालिकांमध्ये इंग्लंडने भारताला हरवले होते . आम्ही ४ - ० असा विजय मिळवू , असा विश्वास भारताचा कर्णधार विराट कोहलीने व्यक्त केला . कोहली बहरात कोहलीची कारकीर्द सध्या ऐन बहरात आहे . यंदाच्या वर्षांत त्याने तीन द्विशतके साकारली आहेत . वानखेडेवरील चौथ्या कसोटीत त्याने २३५ धावांची संस्मरणीय खेळी साकारली होती . २८ वर्षीय कोहलीने एका वर्षांत तीन द्विशतके साकारणाऱ्या डॉन ब्रॅडमन आणि रिकी पाँटिंग यांच्या पंक्तीत स्थान मिळवले आहे . एका मालिकेत सर्वाधिक धावा काढण्याचा भारतीय विक्रम सुनील गावस्कर ( ७७४ धावा ) यांच्या नावावर आहे . या विक्रमापासून तो १३५ धावांच्या अंतरावर आहे . कोहलीची आघाडीवर राहून नेतृत्व करण्याची शैली संघाला अव्वल स्थानावर राखण्यासाठी प्रेरक ठरत आहे . तामिळनाडूचा सलामीवीर मुरली विजयला सूर गवसला असून , मुंबईत मालिकेतील दुसरे शतक झळकावून त्याने ते सिद्ध केले आहे . त्याचा साथीदार लोकेश राहुल मात्र अद्यापही धावांसाठी झगडत आहे . आठ वर्षांच्या अंतराने भारतीय कसोटी संघात पदार्पण करणाऱ्या पार्थिव पटेलने मागील दोन सामन्यांत वृद्धिमान साहाच्या जागी यष्टीरक्षणाची जबाबदारी समर्थपणे बजावली आहे . अश्विन विक्रमाच्या उंबरठय़ावर ऑफ - स्पिनर रविचंद्रन अश्विनची फिरकी आणखी एका मालिकेत प्रभावी ठरत आहे . त्याच्या खात्यावर २४७ बळी जमा असून , कसोटी क्रिकेटमध्ये वेगाने २५० बळींचा टप्पा ओलांडण्याचा विक्रम त्याला खुणावतो आहे . ऑस्ट्रेलियाचा वेगवान गोलंदाज डेनिस लिलीने ४८ सामन्यांत हा टप्पा गाठला होता . चालू मालिकेत अश्विनने २७ बळी मिळवले आहेत . त्यामुळे घरच्या मैदानावर त्याच्याकडून मोठय़ा अपेक्षा व्यक्त करण्यात येत आहेत . रवींद्र जडेजाची अश्विनला तोलामोलाची साथ लाभत आहे . त्याच्या डावखुरी फिरकी महत्त्वाच्या क्षणी बळी मिळण्याची किमया साधत आहे . गोलंदाजीप्रमाणे त्याच्या बॅटमधून धावांचा ओघसुद्धा निघत आहे . युवा जयंत यादवने मुंबईत आपली छाप पाडताना शतक साकारणारा भारताचा पहिला नवव्या क्रमांकाचा फलंदाज ठरला होता . याशिवाय त्याने कोहलीसोबत विक्रमी भागीदारीसुद्धा रचली होती . मोहम्मद शमीच्या अनुपस्थितीत भुवनेश्वर कुमार आणि उमेश यादव भारताच्या वेगवान माऱ्याची धुरा सांभाळतील . चेपॉकवर १९८५मध्ये इंग्लंडने भारताविरुद्ध ७ बाद ६५२ ( डाव घोषित ) ही सर्वोच्च धावसंख्या उभारली होती . त्यामुळे इंग्लंडचा संघ किमान अखेरचा सामना जिंकण्याच्या प्रयत्नात आहे . भारतभूमीवरील पराभवाच्या मालिकेमुळे अॅलिस्टर कुकला कर्णधारपद टिकवणे आव्हानात्मक ठरणार आहे . २२ बळी नावावर असणाऱ्या आदिल रशिदची फिरकी त्यांच्यासाठी महत्त्वाची आहे . अँडरसनची माघार मुंबई कसोटी सामन्यादरम्यान विराट कोहलीबाबत टिपण्णी करून वादाच्या भोवऱ्यात सापडलेला इंग्लंडचा सर्वात यशस्वी गोलंदाज जेम्स अँडरसनने पाचव्या कसोटी सामन्यातून माघार घेतली आहे . प्रकृती बिघडल्यामुळे दुर्दैवाने अँडरसन खेळू शकणार नाही , अशी माहिती इंग्लंडचा कर्णधार अॅलिस्टर कुकने दिली आहे . सरावानंतर स्टुअर्ट ब्रॉडच्या समावेशाबाबत निर्णय घेता येईल . दुखापतीमुळे तो दोन कसोटी सामन्यांत खेळला नव्हता , असे कुकने सांगितले . संघ भारत : विराट कोहली ( कर्णधार ) , लोकेश राहुल , चेतेश्वर पुजारा , मनीष पांडे , रविचंद्रन अश्विन , पार्थिव पटेल , रवींद्र जडेजा , अमित मिश्रा , शार्दूल ठाकूर , उमेश यादव , करुण नायर , जयंत यादव , भुवनेश्वर कुमार . इंग्लंड : अॅलिस्टर कुक ( कर्णधार ) , किटन जेनिंग्स , मोईन अली , जॉनी बेअरस्टो ( यष्टीरक्षक ) , जॅक बॉल , गॅरी बॅलन्स , गॅरेथ बॅट्टी , स्टुअर्ट ब्रॉड , जोस बटलर , बेन डकेट , स्टीव्हन फिन , लिआम डॉसन , आदिल रशिद , जो रूट , बेन स्टोक्स , ख्रिस वोक्स . सामन्याची वेळ : सकाळी ९ . ३० वाजल्यापासून . थेट प्रक्षेपण : स्टार स्पोर्ट्स १ आणि ३ . प्रत्येक प्रतिस्पध्र्याचा आदर करायला हवा आणि आम्ही तो करतो . कारण प्रतिस्पर्धी संघ चांगला खेळ करून तुम्हाला दडपणाखाली आणत असतो आणि ते आव्हान स्वीकारून तुम्ही पुढे जात असता ."
entertainment,"काही वर्षांपूर्वी ‘स्टुडंट ऑफ द इयर’ या चित्रपटातून बॉलिवूडमध्ये प्रवेश करणारा अभिनेता सिद्धार्थ मल्होत्रा सध्या नावाजलेल्या अभिनेत्यांपैकी एक असल्याचं पाहायला मिळतं . ‘स्टुडंट ऑफ द इयर’मध्ये दमदार अभिनय करत प्रेक्षकांच्या मनावर राज्य करणारा सिद्धार्थ सध्या वेगवेगळ्या धाटणीच्या भूमिकांना प्राधान्य देताना दिसत आहे . मात्र कारगील युद्धातील शहीद मेजर विक्रम बत्रा यांची भूमिका करणं त्याच्यासाठी आव्हानात्मक असल्याचं त्याने नुकतंच म्हटलं आहे . सध्या सिद्धार्थ बालजी मोशन अंतर्गत तयार होणाऱ्या चित्रपटामध्ये व्यस्त असून त्याच्याबरोबर अभिनेत्री परिनिती चोप्रा स्क्रिन शेअर करत आहे . या चित्रपटाचं चित्रीकरण पूर्ण झाल्यानंतर तो आगामी चित्रपटाकडे वळणार आहे . त्याचा हा आगामी चित्रपट शहीद मेजर विक्रम बत्रा यांच्या जीवनावर आधारित असल्याचं सांगण्यात येत आहे . सिद्धार्थने या आगामी चित्रपटाविषयी नुकतंच त्याचं मत व्यक्त केलं असून मेजर बत्रा यांची भूमिका वठविणं म्हणजे एक मोठं आव्हान असल्याचं म्हटलं आहे . ‘मेजर बत्रा यांची भूमिका वठवणं हे केवळ माझं काम नाही तर ती माझी जबाबदारी आहे . त्यांमुळे त्यांच्या भूमिकेला न्याय देता यावा यासाठी मी आतापासूनच तयारी सुरु केली आहे . मात्र त्यांच्या भूमिकेला न्याय देणं वाटतं तेवढं सोपं नाही . हे फार आव्हानात्मक आहे . त्यामुळे मला प्रचंड मेहनत करण्याची गरज आहे’ , असं तो म्हणाला . दरम्यान , मेजर बत्रा यांची भूमिका वठविण्यासाठी सिद्धार्थ प्रचंड उत्सुक असला तरी त्याच्यावर मोठ्या प्रमाणावर दडपण आल्याचं पाहायला मिळत आहे . विशेष म्हणजे या नव्या भूमिकेमुळे सिद्धार्थ चाहत्यांपुढे एका नव्या अंदाजात सादर होणार असून तो या भूमिकेला कसा न्याय देतो हे पाहणं औत्सुक्याचं ठरणार आहे ."
sports,"२०१७ सालच्या चॅम्पियन्स करंडकात पाकिस्तानने भारतावर मात करत चॅम्पियन्स करंडकाचा किताब आपल्याकडे खेचून आणलाय . अंतिम सामन्यात सरफराजच्या संघाने कोहलीच्या टीम इंडियाचा १८० धावांनी दणदणीत पराभव केला . अंतिम सामन्यात पाकिस्तानने दिलेल्या ३३९ धावसंख्येचा पाठलाग करताना भारताची फलंदाजी पुरती ढेपाळली . बांगलादेशविरुद्धच्या सामन्यात धावांची टांकसाळ उघडणारे रथी - महारथी फलंगाज एका मागोमाग एक हजेरी लावत परत तंबूत गेले . भारताकडून एकट्या हार्दीक पांड्याने झुंज देण्याचा प्रयत्न केला . रोहीत शर्मा , विराट कोहली या दोघांनाही मोहम्मद आमीरने झटपट बाद करुन भारताच्या फलंदाजीचा कणाच मोडून टाकला . शिखर आणि युवराज सिंहने भारताचा डाव सावरण्याचा प्रयत्न केला खरा , मात्र मोठा फटका खेळण्याच्या नादात ते दोघेही बाद झाले . यानंतर भरवशाचा महेंद्रसिंह धोनी काही खास कामगिरी करु शकला नाही . अवघ्या ४ धावा करत तो ही बाद झाला . यानंतर हार्दीक पांड्याने भारतासाठी विजयाच्या आशा पल्लवीत केल्या . त्याने ७ व्या विकेटसाठी रविंद्र जाडेजासोबत ८० धावांची भागीदारी केली . या खेळीदरम्यान पांड्याने अर्धशतकी खेळीही केली . ७६ धावांच्या खेळीत पांड्याने ४ चौकार आणि ६ षटकारही ठोकले . दरम्यान सामना जिंकण्याची पल्लवीत झालेली आशा भारतीय खेळाडूंनी स्वतः विझवून टाकली आहे . चोरटी धाव घेताना जाडेजा आणि पांड्यात नसलेल्या ताळमेळामुळे पांड्या धावचीत झाला . यानंतर पांड्याने आपली नाराजी मैदानावर प्रकट करुन दाखवली . आघाडीचे ६ फलंदाज माघारी परतल्यानंतर हार्दीक पंड्याने भारताकडून झुंज कायम ठेवली होती . रविंद्र जाडेजासोबत पांड्याने अर्धशतकी भागिदारी केली . यादरम्यान पांड्याने आपलं अर्धशतकही पुरं केलं . केवळ ४३ चेंडुंत पांड्याने ७६ धावांची खेळी केली . यात ४ चौकार आणि ६ षटकारांचा समावेश होता . शादाब खानच्या गोलंदाजीवर पांड्याने लागोपाट ३ षटकार ठोकले . त्यामुळे भारताच्या संपुष्टात आलेल्या आशा काही काळ पुन्हा पल्लवीत झाल्या होत्या . पांड्यापाठोपाठ जाडेजाही तंबूत परतल्याने पाकिस्तानने भारताला या सामन्यात पूरतं मागे ढकललं . यानंतर उरलेल्या फलंदाजांनी मैदानावर केवळ हजेरी लावण्याचं काम केल्यामुळे पाकिस्तानला विजयासाठी फारसे प्रयत्न करावे लागले नाही . पाकिस्तानकडून हसन अली आणि मोहम्मद आमीरने प्रत्येकी ३ - ३ बळी घेतले . त्यांना शादाब खानने २ बळी घेत चांगली साथही दिली . पाकिस्तानी क्षेत्ररक्षकांनीही त्यांच्या गोलंदाजांना चांगली साथ दिली . याआधी ३३९ धावसंख्येचा पाठलाग करताना भारताचा निम्मा संघ माघारी परतला आहे . भारतीय गोलंदाजांप्रमाणे भारताच्या सर्व फलंदाजांनी आझ निराशा केली . मोहम्मद आमीरने भारताच्या तीन फलंदाजांना दणके देत माघारी पाठवलं . बांगलादेशविरुद्धच्या सामन्यातला शतकवीर रोहीत शर्मा एकही धाव न काढता बाद झाला . पाठोपाठ आपल्या दुसऱ्याच षटकात आमीरने कोहलीची भंबेरी उडवली . एका चेंडुवर विराटचा झेल स्लिपमधल्या खेळाडूने सोडला , मात्र यानंतर लगेच दुसऱ्या चेंडुवर विराट कोहली बाद झाला . यानंतर शिखर धवनने युवराज सिंहच्या साथीने काहीकाळ डाव सावरण्याचा प्रयत्न केला , मात्र तो ही आमीरचा शिकार झाला . युवराज सिंहने महेंद्र सिंह धोनीच्या साथीने भारताचा डाव सावरण्याचा प्रयत्न केला . मात्र शादाब खानच्या गोलंदाजीवर युवराज पायचीत झाला . पाठोपाठ भरवशाचा महेंद्रसिंह धोनी १६ चेंडुत अवघ्या ४ धावा काढून बाद झाला पाठोपाठ केदार जाधवही शादाब खानच्या गोलंदाजीवर बाद झाला आणि भारताच्या उरल्या सुरल्या आशाही संपुष्टात आल्या . त्याआधी पाकिस्तानने भारतासमोर ३३९ धावांचं डोंगराएवढं आव्हान ठेवलं आहे . सलामीवीर फखार झमानचं शतक , हसन अली आणि मोहम्मद हाफीजच्या अर्धशतकी खेळीच्या जोरावर पाकिस्तानने एवढी मोठी मजल मारली . महत्वाच्या सामन्यात भारताचे गोलंदाज पुन्हा ढेपाळले . भुवनेश्वर कुमारचा अपवाद वगळता सर्व गोलंदाजांना आजच्या सामन्यात मार पडला . फखार झमान आणि अझर अली यांनी पहिल्या विकेटसाठी तब्बल १२८ धावांची भागीदारी करत भारतीय आक्रमणामधली हवाच काढून टाकली . सलामीवीर फखार झमानने भारतीय गोलंदाजांची पिसं काढत शतकी खेळी केली . रविचंद्रन अश्विनच्या गोलंदाजीवर स्विप शॉटवर एक खणखणीत चौकार ठोकत फखारने आपलं शतक साजरं केलं . याच १२ चौकार आणि ३ खणखणीत षटकारांचा समावेश होता . यानंतर हार्दीक पंड्याच्या गोलंदाजीवर मोठा फटका खेळण्याच्या नादात रविंद्र जाडेजाकडे झेल देत माघारी परतला . भारताचे सर्व प्रमुख गोलंदाज फखार झमानच्या रडारवर होते . फखारने आश्विन आणि जाडेजाला मारलेले काही षटकार तर खरचं पाहण्यासारखे होते . भारताचे सर्व प्रमुख गोलंदाज ही जोडी फोडण्यात अपयशी ठरले . अखेर दोन्ही फलंदाजांमधे झालेल्या घोळामुळे अझर अली धावचीत झाला आणि पाकिस्तानीची पहिली जोडी फुटली . अझर अलीने ५९ धावांची खेळी केली . पहिले दोन बळी गेल्यानंतर बाबर आझम आणि शोएब मलिकने मधला काही काळ चांगले फटके खेळले . मात्र शोएब मलिक मोठा फटका खेळण्याच्या नादात बाद झाला . भुवनेश्वर कुमारने शोएब मलिकला बाद केलं . यानंतर सेट झालेल्या बाबर आझमलाही केदार जाधवने युवराजकरवी झेलबाद केलं . या सामन्यात सर्व गोलंदाजांंना मार पडत असतानाही विराट कोहलीने केदार जाधवला तब्बल ४० व्या षटकादरम्यान गोलंगाजीसाठी बोलावलं मात्र तोपर्यंत वेळ निघून गेली होती . बाबर आझमने ४६ धावांची खेळी केली . यानंतर मात्र इमाद वासिम आणि मोहम्मद हाफीज यांनी पाकिस्तानला ३०० धावांचा टप्पा पार करुन दिला . हाफीजने ३७ चेंडुंमध्ये ५७ धावांची तुफानी खेळी केली . यामध्ये ४ चौकार आणि ३ षटकारांचा समावेश होता . आजच्या सामन्यात सर्वच गोलंदाजांनी निराशा केली . जलदगती गोलंदाजांची होत असलेली धुलाई पाहून कोहलीने ८ व्या षटकातच अश्विनला पाचारण केलं , मात्र अझर अलीने लाँग ऑफला उत्तुंग षटकार खेचत आपण आज पूर्ण तयारीनिशी उतरलो असल्याचं सांगून दिलं . यानंतर रविंद्र जाडेजा , हार्दिक पंड्या यांनाही कोहलीने गोलंदाजीसाठी उतरवलं मात्र ही जोडी फोडण्यात त्यांनाही अपयश आलं . याआधी भारतीय कर्णधार विराट कोहलीने नाणेफेक जिंकून गोलंदाजीचा निर्णय घेतला . सुरुवातीची काही षटकं भारतीय गोलंदाजांनी चांगली टाकली , ज्यात पाकिस्तानचे फलंदाज चाचपडताना दिसले . मात्र त्यानंतर पाकिस्तानी फलंदाजांनी भारतीय गोलंदाजांवर चांगलाच हल्ला चढवला . भारताकडून भुवनेश्वर कुमार आणि काही प्रमाणात हार्दिक पांड्याने किफायतशीर गोलंदाजी केली . भुवनेश्वरने आपल्या सुरुवातीच्या ५ षटकांमधली २ षटकं निर्धाव टाकली होती . आपल्या गोलंदाजीत भुवनेश्वरने बाऊंसर्सचा भरणा ठेवला होता , ज्यामुळे त्याला जास्त मार पडला नाही . अखेर भुवनेश्वर कुमारनेच शोएब मलिकचा अडथळा दूर केला . हार्दिक पंड्याने फखार झमानचा महत्वपूर्ण बळी मिळवत १० षटकांमध्ये केवळ ५३ धावा दिल्या . सुरुवातीच्या काही षटकांमध्ये चाचपडत खेळणारे पाकिस्तानी फलंदाज आता मात्र खेळपट्टीवर चांगलेच स्थिरावले . जसप्रीत बुमराहच्या गोलंदाजीवर फखार झमान महेंद्रसिंह धोनीकडे झेल देत माघारी परतला , मात्र तो बॉल नेमका नो - बॉल पडल्यामुळे फखार झमानला जीवदान मिळालं . यानंतर फखार झमान आणि अझर अली यांनी भारतीय गोलंदाजांवर आक्रमण करायला सुरुवात केली . दोन्ही फलंदाजांनी विशेषकरुन बुमरहाला आपलं टार्गेट केलं . फखर झमानने बुमरहाच्या गोलंदाजीवर पूल , हूक आणि स्ट्रेट ड्राईव्हचे काही खास फटके मारत त्याची लयच बिघडवून टाकली . दुसरीकडे भुवनेश्वर कुमारनेही बाजू सावरण्याचा प्रयत्न केला मात्र अझर अलीने त्यालाही काही जोरदार फटके लगावले . त्यामुळे अंतिम सामन्यात पाकिस्तानला गृहीत धरण्याची चूक टीम इंडियाला भोवली की काय असा प्रश्न आता उपस्थित व्हायला लागलाय ."
sports,"ग्रास ( हिरवळीच्या ) कोर्ट्सविषयी मी काही वर्षांपूर्वी पूर्णतः अनभिज्ञच होते . ही मैदाने फुटबॉल खेळण्यासाठीच असावीत , असा माझा समज होता , असे फ्रेंच खुल्या स्पर्धेतील महिलांच्या एकेरीत विजेतेपद मिळवणाऱ्या येलीना ओस्टापेंकोने सांगितले . फ्रेंच विजेतेपदामुळे नावलौकिक मिळाला असला तरी मोठेपणात रमणार नाही , असे ठाम मत ओस्टापेंकोने व्यक्त केले आहे . लॅटव्हियाच्या २० वर्षीय ओस्टापेंकोने फ्रेंच स्पर्धेत विजेतेपद पटकावत ऐतिहासिक कामगिरी केली . तिचे हे कारकीर्दीतील पहिलेच ग्रँड स्लॅम विजेतेपद असून हा पराक्रम करणारी ती लॅटव्हियाची पहिलीच खेळाडू आहे . तिने अनुभवी खेळाडू सिमोना हॅलेपवर ४ - ६ , ६ - ४ , ६ - ३ असा सनसनाटी विजय नोंदवला . ओस्तापेन्को व हॅलेप या दोन्ही खेळाडूंना प्रथमच या स्पर्धेचे विजेतेपद मिळवण्याची संधी होती . ओस्तापेन्कोने पहिला सेट गमावल्यानंतर चतुरस्र खेळ करीत विजयश्री खेचून आणली . दोन तासांच्या या अंतिम लढतीत दोन्ही खेळाडूंनी अव्वल दर्जाचा खेळ करीत चाहत्यांना खेळाचा आनंद मिळवून दिला . ओस्टापेंकोने २०१४मध्ये विम्बल्डन स्पर्धेतील कनिष्ठ गटात अजिंक्यपद मिळवले होते . मात्र तरीही ग्रास कोर्ट्सबाबत माझे ज्ञान अपुरेच आहे , अशी कबुली ओस्टापेंकोने दिली . ती म्हणाली , ‘‘मी जरी विम्बल्डन स्पध्रेत विजेतेपद मिळवले होते , तरीही मला ती मैदाने फारशी आवडली नव्हती व तेथे अव्वल दर्जाची कामगिरी कशी करावी याचा सखोल अभ्यासही केला नव्हता . अर्थात मी सर्वोत्तम यश मिळवण्यासाठी त्या वेळी खेळले होते व सुदैवाने माझी कामगिरी सातत्यपूर्ण झाली . ’’ ‘‘फ्रेंच स्पर्धेतील विजेतेपदामुळे मी एकदम मोठी नावारूपास आली आहे . मात्र त्यामध्ये मी रमणार नाही . मला मोठेपणा दाखवायला मुळीच आवडत नाही . सामान्य खेळाडू म्हणूनच वावरण्यात मला खूप आनंद वाटतो . मायदेशात माझ्या सामन्याबाबत खूप उत्सुकता होती . मला विजेतेपद मिळाल्यानंतर चाहत्यांनी जल्लोष केला . हे ऐकून मला खूप आनंद झाला . त्यांच्यामुळेच खेळात उत्तुंग यश मिळवण्यासाठी मला प्रेरणा मिळते . टेनिसमध्ये कारकीर्द करण्याचा निर्णय मी घेतला होता , त्या वेळी माझ्यावर खूप दडपण आले होते . आता ऐतिहासिक कामगिरी केल्याचे मला खूप समाधान वाटत आहे , ’’ असे ओस्टापेंकोने सांगितले . विम्बल्डन स्पर्धेविषयी ओस्टापेंको म्हणाली , ‘‘सेरेना विल्यम्स ही माझ्यासाठी प्रेरणास्थान आहे . मात्र ती यंदा विम्बल्डन स्पर्धेत खेळत नाही , याचे मला खूप दुःख वाटत आहे . तिचा खेळ पाहताना खूप आनंद मिळतो . ’’ १९९७ फ्रेंच खुल्या स्पध्रेत पदार्पणातच जेतेपद पटकावणारी जेलेना ही दुसरी खेळाडू ठरली . यापूर्वी ब्राझिलच्या गुस्ताव्हो कुएर्टेन याने ८ जून १९९७ मध्ये स्पेनच्या सेर्गी ब्रुगुएराला ६ - ३ , ६ - ४ , ६ - २ असे नमवून जेतेपदाचा चषक उंचावला होता . नृत्य आणि टेनिस यांच्यापैकी एकाची निवड करण्याचा निर्णय सोपा नव्हता , परंतु टेनिसची निवड करण्याचा निर्णयाचे फलित झाले . माझ्यावर विश्वास दाखवणाऱ्या प्रत्येकाचे आभार . फ्रेंच खुल्या स्पध्रेचे जेतेपद पटकावेन , असे स्वप्नातही वाटले नव्हते . – जेलेना ओस्तापेंको"
lifestyle,"खाऊ आनंदे उन्हाळा म्हटलं की हटकून आठवण येते ती आइसक्रीमची . त्याच्या रंगीबेरंगी आणि स्वादिष्ट दुनियेची ही हटके सफर… अगदी आबालवृद्धांपासून आइसक्रीम हा सर्वाचा आवडता प्रकार . कट्टर आइसक्रीम प्रेमी तर थंडीतही आइसक्रीमची मजा चाखत असतात . आता गल्लोगल्ली आइसक्रीमची दुकाने झाल्याने आणि पालकदेखील फार उदारमतवादी झाल्याने आइसक्रीमचे हट्ट लगेच पुरवले जातात . फार पूर्वी आइसक्रीम घरी तयार करणं म्हणजे एक सोहळा असायचा . आणि तो सोहळा खास उन्हाळ्याच्या सुट्टीत पार पडायचा . आइसक्रीम तयार करण्याचे भांडे माळ्यावरून काढून ते साफ करणे हा मोठाच उद्योग असायचा . त्या काळात आसपासची सगळी मंडळी या भांडय़ाचा वापर संपूर्ण आणि हक्काने करायची . आइसक्रीम तयार करण्यासाठी हे भांडे बाहेर काढल्यावर घरच्या बच्चे मंडळीची चुळबुळ सुरू व्हायची . मग एखाद्या तरुण दादाकडे बर्फ आणायचे काम सोपवले जायचे . तो बर्फ फोडून तुकडे करणे , ते करताना हळूच बर्फाचा तुकडा पळवणे , यात काय आनंद असायचा . तो थंडगार तुकडा तोंडात विरघळताना एवढा आनंद व्हायचा की त्याकरिता काकाचा एक रट्टा पण पाठीत बसलाय हे विसरायला व्हायचे . मग त्या आइसक्रीम पात्रात दुधाचे मिश्रण ओतल्यावर त्यावर बर्फ आणि मिठाचा थर देऊन ते बंद केले जायचे . खरं तर आइसक्रीम पॉट फिरवणे हे कष्टाचे काम . पण लाडका मामा आपल्या भाचरांना आइसक्रीम मिळावं म्हणून हसत हसत करायचा . हे आइसक्रीम फिरत असताना झाले का तयार म्हणून चार चारदा विचारून त्याला हैराण केले जायचे . शेवटी एकदा ते मऊ , रवाळ आइसक्रीम प्लेटमध्ये पडले की प्लेट चाटूनपुसून साफ व्हायची . पुढच्या पिढीत अजून थोडा काळ बदलला पण आइसक्रीमची क्रेझ काही कमी झाली नाही . घरी आईने तयार केलेले आइसक्रीम सेट झाले की नाही यासाठी फ्रीजचा दरवाजा दर १० मिनिटांनी उघडून आईच्या हातचा मार खाणारी पण मंडळी होती . इतकेच काय आताच्या डॉक्टर मंडळींनी बाद ठरवलेले टॉन्सिल्सचे ऑपरेशन एका पिढीने टॉन्सिल्स काढल्यानंतर भरपूर आइसक्रीम खायला मिळेल या एका आमिषावर हसत हसत केले . इंजेक्शन घेतल्यानतंर तुला आइसक्रीम देतो या बाबांच्या वाक्यावर किती जणांनी गपगुमान सुया टोचून घेतल्यात . आताच्या पिढीला यातील गंमत कळायची नाही पण एक अख्खी पिढी आइसक्रीमकरिता ‘शहाण्या’सारखी वागली आहे . . असो . या आइसक्रीम पुराणाला असे बरेच पैलू आहेत . पाचव्या शतकात ग्रीकच्या राजाने बर्फामध्ये मध आणि फळं टाकून खाण्यास सुरुवात केली आणि आइसक्रीमचा शोध लागला . हिप्पोक्रेटिस या वैद्यकतज्ज्ञाने अशा प्रकारे बर्फ खाल्ल्यास तब्येतीला चांगले ठरेल असादेखील सल्ला आपल्या रुग्णांना दिलेला आहे . चीनमध्ये ६१८ मध्ये ९४ लोकांना ‘आइस मॅन’ हे काम दिले गेले होते . दूध , पीठ आणि कापूर एकत्र करून बर्फापासून आइसक्रीम तयार करून देणे हे त्यांच्या कामाचे स्वरूप होते . इंग्लंडचा राजा चार्ल्स आपल्या आइसक्रीमच्या रेसिपीचे गुपीत जपून ठेवण्याकरिता वर्षांला ५०० पौंड त्याच्या शेफला देत असत . युरोपमध्ये आइसक्रीम हेन्री द्वितीयच्या काळात आले . त्याचे लग्न डच राजकुमारीशी झाले होते . ही डच राजकुमारी आपल्यासोबत इटालियन खानसाम्यांना घेऊन आली होती . ते आइसक्रीम बनविण्यात माहीर होते . भारतामध्ये आइसक्रीमचे दुसरे रूप ‘कुल्फी’च्या रूपात सोळाव्या शतकापासून अस्तित्वात आहे . ‘ऐन - ऐ - अकबरी’मध्ये तर हिमालयाच्या पर्वतरांगांपासून खास बर्फ वाहून आणण्यासाठी नेमलेल्या घोडेस्वाराचा खास उल्लेख आहे . दूध आटवून त्यात केशर घालून मटक्यात बंद करून कुल्फी बनवण्याच्या अनेक पद्धती आपल्याला भारतीय पाककलेच्या इतिहासात दिसतील . जसजशी फ्रिज आणि इतर औद्योगिक उत्पादनामध्ये क्रांती झाली , तसतशी आइसक्रीमची चव जगभरात पसरली . आजमितीला जवळजवळ एक हजार वेगवेगळ्या स्वादांमध्ये आइसक्रीम उपलब्ध आहे . ते जिलेटो , कुल्फी , फ्रोजन योगर्ट अशा रूपात आपल्या भेटीला येते . देश , प्रांतनुसार आइसक्रीमचे निरनिराळे स्वाद तयार केले जातात . जगातले हटके आइसक्रीम स्वाद पाहू या स्वीट अॅ्क्शन आइसक्रीम अमेरिकेच्या डेवनर प्रांतात संमाया कोपिकोला रोजच्या जेवणात पालक , बीट आणि बकरीच्या दुधापासून बनवलेले चीज खावे लागे . हे सर्व रोज खाण्याचा तिला कंटाळा आला . मग तिने चक्क या सर्वाना आइसक्रीमचे रूप दिले आणि ‘स्वीट अॅ . क्शन आइसक्रीम’ हा स्वाद अस्तित्वात आला . आर्यलडचे मर्फी आइसक्रीम आर्यलडमधील डिंगल गावात किरियन आणि सीन मर्फीचे एक छोटेसे दुकान आहे . आर्यलडमध्ये फार पूर्वी खूप दुष्काळ असायचा . त्यामुळे अन्न वाया घालवू नये असे संस्कार होते . त्यांचा स्पेशल ब्राऊन ब्रेड उरला तर दुसऱ्या दिवशी सूप किंवा इतर पदार्थात वापरला जाई . ( रात्रीचे उरलेले पदार्थ दुसऱ्या दिवशी चमचमीत करून खायला घालणे हे जगभरातल्या आयांचे सेम सूत्र आहे . ) किरियनकडे असाच कॅरमल घातलेला ब्राऊन ब्रेड खूप शिल्लक होता त्यातून मग मर्फी आइसक्रीमचा जन्म झाला . शिकागोमधील ब्लॅक डॉग जिलेटो शिकागोमध्ये जेसिकाचे आइसक्रीम पार्लर आहे . तिला आशियाई टच असलेले जिलेटो बनवायचे होते . मग तिने केळी , व्हाइट चॉकलेट आणि करी पावडर ( हो तोच आपला गरम मसाला ) याचे कॉम्बिनेशन करून खास वेगळा स्वाद तयार केला , ब्लॅक डॉग जिलेटो . ज्युरियन , न्यूयॉर्क ज्युरियन हा प्रसिद्ध फ्लेवर आहे . न्यूयॉर्कच्या चायना टाऊन आइसक्रीमचा . खास चायनिज रेड बिन्स , काळे तीळ आणि झेन बटरच्या साहाय्याने ज्युरियन हा फ्लेवर तयार झाला . याची चव तिळाचे नूडल्स आणि पीनट सॉससारखी लागते . ऑस्ट्रेलियाचे व्हिस्की प्रॉन ऑस्ट्रेलियाच्या सिम्मो आइसक्रीमचा हा फेमस फ्लेवर . व्हिस्कीमध्ये मुरवलेले प्रॉन्स वापरून हा फ्लेवर तयार करतात . मेक्सिकोमधले टकीला आइसक्रीम मेक्सिकोच्या रोजवूड हॉटेलमध्ये हा खास टकीला फ्लेवर तुमच्या भेटीस येतो . लॉस एंजलिसमधले चारकोल आइसक्रीम बरोबर वाचलंय तुम्ही . खास कोळशाच्या फ्लेवरचे आइसक्रीम ब्लॅक कोनमधून तुम्हाला सव्र्ह केले जाते . हे आइसक्रीम खाल्यानंतर जीभ आणि दात काळे पडतात . जपानचे क्रॅब आइसक्रीम जपानमध्ये होकाइदो प्रांतात खेकडय़ाच्या मांसाचा वापर करून क्रॅब आइसक्रीम तयार करतात . जपानमध्ये हे आइसक्रीम फार लोकप्रिय आहे . याखेरीज जगभरात स्क्विड आइसक्रीम , फिश अॅ ड चिप फ्लेवर आइसक्रीम , ऑयस्टर आइसक्रीम , बेकॉन आइसक्रीम , बीअर आइसक्रीम असे आइसक्रीमचे अनेकविध स्वाद आढळून येतात . आइसक्रीम संडे आवडत्या आइसक्रीमचे वेगवेगळे फ्लेवर्सचे मोठ्ठे स्कूप्स , त्यावर रंगीबेरंगी सॉस , जेली , ड्रायफ्रुट्सची पखरण . . कोणत्याही आइसक्रीम पार्लरमध्ये आइसक्रीम संडेच्या उंच ग्लासेसचे हे दृश्य . . आइसक्रीम संडेच्या जन्माची कथा पण मजेशीर आहे . बर्नर्स सोडा फाऊंटन हे टू रिव्हर्समधील आइसक्रीम शॉप होते . १८८१ पासून रविवारी आइसक्रीमवर चॉकलेट सिरप टाकून सव्र्ह करायला बर्नर्स या माणसाने सुरुवात केली . तो फक्त रविवारी ( संडे ) हे आइसक्रीम विकायचा . लवकरच हा आइसक्रीम प्रकार लोकप्रिय झाला . मग लोक त्याला इतर दिवशी हा फ्लेवर मागू लागले आणि त्याचे नामकरण झाले . ‘आइसक्रीम संडे’ . १९३९ मध्ये बर्नर्सचा मृत्यू झाला तेव्हा त्याला श्रद्धांजली वाहताना ‘शिकागो ट्रिब्यून’ ने ‘मॅन हू मेड फर्स्ट आइसक्रीम संडे इज डेड’ अशी बातमी केली होती . इव्हानस्टोन येथे १८९० मध्ये आइसक्रीम सोडा विकणाऱ्याविरुद्ध ‘ब्लू लॉ’ पास केला गेला . हा कायदा पाळण्यासाठी रविवारी तेथील आइसक्रीम दुकानदारांनी आइसक्रीम सोडय़ाऐवजी सिरप टाकून आइसक्रीम विकायला सुरुवात केली . रविवारी विकले जाणारे हे आइसक्रीम ‘आइसक्रीम संडे’ नावाने प्रसिद्ध झाले . न्यूयॉर्कच्या टॉम्कीन्स काऊंटीमध्ये प्लॅट याने आइसक्रीमवर चेरी सिरप आणि चेरी टाकून विकायला सुरुवात केली यात ‘चेरी संडे’ची सुरुवात झाली . कोन कोन आइसक्रीम कोणाला आवडत नाही ? आइसक्रीमचा कोन हातात घेऊन गप्पा मारत मारत तो संपविणे हा कित्येक हौशी ग्रुप्सचा आवडता उद्योग . ग्रुपमध्ये दोन – तीन वेगवेगळे फ्लेवर्सचे कोन घेऊन एकमेकांचे कोन ते उष्टे झाल्याची भीडभाड न बाळगता चाखणे हा तरुणाईचा वीक पॉइंट ! अशा वेळी नेमकं आपण निवडलेल्या आइसक्रीमपेक्षा नेहमी दुसऱ्याचा कोन आपल्याला जास्त स्वादिष्ट लागतो हा भाग वेगळा . . या कोनाच्या जन्माची कथा पण चक्क ११४ वर्षे जुनी आहे . अमेरिकेत सेंट लुईस येथे वर्ल्ड फेअर चे आयोजन १९०४ मध्ये करण्यात आले . अल्बर्ट नावाच्या लेबनीज व्यापाऱ्याचा यात आइसक्रीमचा स्टॉल होता . उन्हाळ्यााचे दिवस असल्याने अल्बर्टच्या या आइसक्रीमला खूप मागणी होती . त्यामुळे त्याने आणलेले आइसक्रीमचे कप सर्व संपले . पण आइसक्रीम शिल्लक होते आणि मागणीही होती . आता उरलेले आइसक्रीम कसे विकायचे , असा त्याला प्रश्न पडला होता . त्याचा बाजूचा स्टॉल होता वॅफल्सचा . उन्हाचा पारा चढलेला असल्यामुळे गरम वॅफल्स कोणी फारसे खात नव्हते . त्या वॅफल्सकडे बघून अल्बर्टच्या डोक्यात एक भन्नाट आयडिया आली . त्यांने ते वॅफल्स कोनच्या आकारात मोल्ड केले आणि त्यात आइसक्रीम भरून विकायला सुरुवात केली . त्यातून आइसक्रीम कोनाचा जन्म झाला . जगातील महागडे आइसक्रीम जगातील सर्वात महागडय़ा आइसक्रीमची किंमत ऐकून तुमचे डोळे पांढरे होणार आहेत . जगातील सर्वात महागडे आइसक्रीम आहे १ . ४ दशलक्ष डॉलर्स किमतीचे . ( नऊ कोटी रुपये अंदाजे ) लुईसाना प्रांतात अनरेड रेस्टॉरंटमध्ये हे आइसक्रीम मिळते . व्हॅनिला आइसक्रीम , स्ट्रॉबेरी , पोर्ट वाइन सॉस , मिंट आणि विशिष्ट मसाल्यापासून ते बनवले जाते . या आइसक्रीमवर सजावटीकरिता ४ . ७ कॅरटची गुलाबी हिरेजडित अंगठी असते . हे आइसक्रीम खाणे हा खरोखर ‘मिलियन डॉलर एक्सपिरियन्स’ असतो . जगातील सर्वात महागडे संडे आइसक्रीम मिळते किलीमांजरोला फक्त ६० हजार डॉलर्सना . आफ्रिकेच्या या डोंगरमाथ्यावर थ्री ट्विन्स आइसक्रीम मिळते . या संडे आइसक्रीमच्या किमतीत टांझानियाचे प्रथम श्रेणीचे विमान भाडे , पंचतारांकित हॉटेलचा राहण्याचा खर्च , टी - शर्ट आणि व्हीआयपी गाइड टूर समाविष्ट आहे . न्यूयॉर्कमधली सेरेनडिपिटी – थ्री फ्रोजन हॉट चॉकलेट ( २५ , ००० डॉलर्स ) न्यूयॉर्कमधील सेरेनडिपिटी थ्री या रेस्टॉरंटमध्ये पाच ग्रॅम सोन्याच्या पानाने सजवलेले चॉकलेट आइसक्रीम मिळते . त्याची सजावट करण्याकरिता १८ कॅरेट सोन्याचे ब्रेसलेट बनवले असून त्यात एक कॅरेटच्या लखलखत्या हिऱ्याचाही समावेश आहे . याच हॉटेलने त्याच्या ५० वर्षे पूर्ण झाल्यानिमित्त खास ‘गोल्डन संडे’ नावाचा आइसक्रीम फ्लेवर लाँच केला . हा फक्त एक हजार डॉलर्सना आहे . या संडेमध्ये व्हॅनिला , चॉकलेट , कॅडी फ्रूट्स , मार्झावेन आणि उत्कृष्ट ड्रायफ्रूट्स वापरलेली असतात . त्याची सजावट केली असते , २३ कॅरेट सोन्याच्या पानाने . . याच डेझर्ट आइसक्रीममध्ये खास ‘सिग्नेचर कॅवियर’चा स्वाददेखील उपलब्ध असतो . या आइसक्रीमचा स्वाद घेण्याकरिता ४८ तास आधी ऑर्डर नोंदवून बुकिंग करावे लागते . आपल्याकडेही अहमदाबाद येथे एक हजार रुपयांना एक स्कूप ‘माइटी मिडास’ या स्वादाचे आइसक्रीम मिळते . हॅव मोर या आइसक्रीम ब्राऊनी , हॉट फज , बेल्जियम डार्क चॉकलेट , हॅजलनट चॉकलेट या सर्वापासून बनलेल्या आइसक्रीमवर २४ कॅरेट सोन्याच्या कणांची पखरण केलेली असते . रश्मी करंदीकर – response . lokprabha @ expressindia . com सौजन्य – लोकप्रभा"
entertainment,"अभिनेते भरत जाधव यांचे वडील गणपत हरी जाधव ( वय ८७ ) यांचे हृदयविकाराच्या तीव्र झटक्याने शुक्रवारी कोल्हापूर येथे निधन झाले . मुंबई येथे अनेक वर्षे टॅक्सी ड्रायव्हर म्हणून त्यांनी काम केले होते . अतिशय प्रतिकूल परिस्थितीत त्यांनी कुटुंबाचा उदरनिर्वाह केला . आठ दिवसांपूर्वीच ते मुंबई येथून कोल्हापुरातील साने गुरूजी वसाहत येथील निवासस्थानी आले होते . शुक्रवारी सायंकाळी त्यांना अस्वस्थ वाटू लागले . मात्र उपचारापूर्वीच त्यांचे निधन झाले . त्यांच्या पश्चात पत्नी , किरण , हरिभाऊ आणि अभिनेते भरत ही तीन मुलं आणि एक मुलगी , सुना , नातवंडे , असा परिवार आहे . शनिवार दि . २३ रोजी पंचगंगा स्मशानभूमी येथे सकाळी त्यांच्यावर अंत्यसंस्कार होणार आहेत . तत्पूर्वी सकाळी दहा वाजता सानेगुरूजी येथील काशिद कॉलनी येथील निवासस्थानापासून अंत्ययात्रा काढण्यात येणार आहे ."
sports,"कोणत्याही पदाचे मला आकर्षण नाही . भारतीय क्रिकेट नियामक मंडळासाठी ( बीसीसीआय ) वेळ देताना वेळप्रसंगी मी महाराष्ट्र क्रिकेट संघटनेच्या अध्यक्षपदाचा त्याग करीन , असे संघटनेचे अध्यक्ष अजय शिर्के यांनी सांगितले . उच्च न्यायालयाने लोढा समितीच्या सूचनांची अंमलबजावणी करण्यास बीसीसीआयला सांगितले आहे . त्यानुसार एका व्यक्तीस एका वेळी क्रिकेट संघटनेच्या एकाच पदावर काम करण्याची सूचना देण्यात आली आहे . शिर्के हे बीसीसीआयचे सचिव असून त्यांच्याकडे महाराष्ट्र क्रिकेट संघटनेचेही अध्यक्षपद आहे . शिर्के म्हणाले , मला क्रिकेटच्या सत्तेचे बिलकुल आकर्षण नाही . जर एखाद्याने मला दोन्ही पदांचा त्याग करण्याची सूचना केली तर मी या पदांचा त्याग करीन . राज्य संघटनेपेक्षा बीसीसीआयला माझी जास्त गरज आहे . महाराष्ट्र क्रिकेट संघटनेबरोबरच मुंबई क्रिकेट संघटना व विदर्भ क्रिकेट संघटना अशा तीन संघटना महाराष्ट्रात कार्यरत आहेत . लोढा समितीने एका राज्यास एकच मताधिकार दिला आहे . एका वर्षांत तीन संघटकांनी आलटून पालटून या अधिकाराचा उपयोग करावा अशीही सूचना लोढा समितीने केली आहे . मुंबई येथे पुढील आठवडय़ात बीसीसीआयची बैठक होणार आहे . त्यामध्ये आम्ही लोढा समितीच्या शिफारसींवर सविस्तर चर्चा करणार आहोत असेही शिर्के यांनी सांगितले . बीसीसीआयचे अध्यक्ष अनुराग ठाकूर यांच्याकडे हिमाचल प्रदेश क्रिकेट संघटनेचेही अध्यक्षपद आहे . त्यांनाही एका पदाचा त्याग करावा लागणार आहे . अनिरुद्ध चौधरी व अमिताभ चौधरी यांच्याकडेही दोन पदे असून त्यांनाही केवळ एकच पद ठेवावे लागणार आहे"
sports,"भारताने विश्वकरंडक अंध क्रिकेट स्पर्धेत आपण ताकद आहोत , याची जाणीव पाकिस्तानला पुन्हा करून दिली . भारताने या स्पर्धेचा कार्यक्रम बदलण्यास सहयजमान पाकिस्तानला भाग पाडले होते . साखळी लढतीत पाकिस्तानला पाणी पाजले आणि आता विश्वकरंडक अंध क्रिकेट स्पर्धेच्या अंतिम लढतीत मोक्याच्या वेळी खेळ उंचावत विजेतेपदास गवसणी घातली . या स्पर्धेचे पाकिस्तान सातत्याने आयोजन करीत आहे . गतस्पर्धेत भारतीय अंध संघाने पाकिस्तानमध्ये पाकला हरवून बाजी मारली होती . या वेळी पाक आणि संयुक्त अरब अमिराती स्पर्धेचे यजमान होते . भारताची स्पर्धेतील सलामीची लढत पाकमध्ये होती , तसेच स्पर्धेतील अंतिम लढतही पाकमध्ये होती , पण भारत सरकारने संघाला पाकिस्तानात पाठविण्यास नकार दिला . अखेर स्पर्धा कार्यक्रमात बदल केल्यावरच भारत सहभागी झाला . एवढेच नव्हे तर भारताने अंतिम फेरी गाठल्यास शारजातच विजेतेपदाची लढत होईल , असे ठरविण्यात आले . शारजातील अंतिम लढतीत भारतीय संघाने निर्णायक लढतीत उभारलेल्या ३०८ धावांचे लक्ष्य यशस्वीपणे गाठताना दोन विकेट आणि आठ चेंडू राखत बाजी मारली . क्रिकेटमधील नेहमीपेक्षा मोठा चेंडू , तसेच स्वीपचा मोठ्या प्रमाणावर वापर होत असलेल्या या लढतीत भारतीय सरस ठरले . साखळी सामन्यातही भारताने पाकला सात विकेटने हरविले होते . बदार मुनीर ( ५७ ) , रियासत खान ( ४८ ) , निसार अली ( ४७ ) करीत पाकला ४० षटकांत ८ बाद ३०७ अशी धावसंख्या उभारून दिली . दीपक आणि रामबीर यांनी प्रत्येकी दोन विकेट घेत पाकला काहीसे रोखले . भारताने भक्कम सुरवात करताना पंधरा षटकांत १ बाद १११ अशी सुरवात केली होती , पण दोघे फलंदाज धावचीत झाल्याने भारताची अवस्था १६ व्या षटकात ३ बाद ११६ अशी झाली . सुनील रमेश ( ९३ ) आणि अजय तिवारी ( ६२ ) यांनी २५ व्या षटकापर्यंत भारतास ३ बाद १९० असे नेले . भारत सहज बाजी मारणार असे वाटत असतानाच अजय बाद झाला आणि भारतीय डाव घसरला , पण भारताने विजय निसटू दिला नाही . भारतास अवांतर ३० धावांचीही मदत लाभली . भारताने अखेर ३८ . ४ षटकांत ८ बाद ३०८ धावा केल्या ."
sports,"क्रिकेट असोसिएशन फॉर द ब्लाइंड ऑफ महाराष्ट्र ( CABM ) यांच्यातर्फे अंधांच्या महाराष्ट्र क्रिकेट संघाची आज निवड करण्यात आली . याबाबत निवड शिबीर ३१ ऑक्टोबर ते २ नोव्हेंबर या काळात पुणे जिल्हा क्रिकेट असोसिएशन सुरु होते . यासाठी संपूर्ण महाराष्ट्रातून ४० पूर्णपणे आणि काही अंशतः अंध खेळाडू सहभागी झाले होते . त्यातून आज सर्वोत्तम १७ खेळाडूंची महाराष्ट्राच्या अंध संघात निवड करण्यात आली . ८ ऑक्टोबर ते १० ऑक्टोबर २०१८ रोजी मुंबईत झालेल्या राज्य पातळीवरील सामन्यांमध्ये भाग घेतलेल्या १२० खेळाडूंनी सहभाग घेतला होता . यातून ४० उत्तम खेळाडू या शिबिरात निवडण्यात आले होते . यातून महाराष्ट्राच्या संघाची निवड WBCC ( वर्ल्ड अंध क्रिकेट परिषद ) आणि CABI ( क्रिकेट असोसिएशन फॉर द ब्लाइंड इन इंडिया ) याच्या नियमांतर्गत करण्यात आली . या शिबिरात भाग घेणाऱ्या ४० खेळाडूंपैकी १७ खेळाडू राष्ट्रीय स्पर्धांमध्ये महाराष्ट्राचे प्रतिनिधित्व करणार आहेत . संघ – स्वप्नील वाघ ( कर्णधार ) , सुनील राठोड ( उपकर्णधार ) , अमोल खर्चे , अनिल बेलसरे , प्रवीण कारलुके , निलेश नानारे , उत्तम मरगज , राहुल महाले , अनिल येती , अभिजित शिरतोडे , अभिजित धोडे , विनोद महाले , उमेश जाधव , विकास खिल्लारे . सुशील पाटील , संदीप जाधव , दिनेश धांडे ( राखीव खेळाडू )"
entertainment,"अभिनेता अक्षय कुमार नेहमीच समाजाप्रती असणारी त्याची जबाबदारी ओळखून गरजूंची मदत करण्यासाठी पुढे सरसावत असतो . खिलाडी कुमारने नुकतेच सोशल मीडियाद्वारे एका व्हिडिओच्या माध्यमातून सैन्यदलातील शहिद जवानांच्या कुटुंबियांना मदत करण्यासाठी एका अनोख्या उपक्रमाची शक्कल लढवली आहे . सैन्यदल आणि पोलिस दलाविषयी अपार आदर असणरा हा अभिनेता त्यांच्यासाठी एक रुग्णलयही चालवतो हे अनेकांना ठाऊकही नसेल . होय , खिलाडी कुमारने पोलिसांसाठी एक रुग्णालय सुरु केले आहे . हे रुग्णालय सुरु करण्यामागचे उद्दिष्ट त्याने नुकतेच एका कार्यक्रमामध्ये सर्वांसमोर उघड केले आहे . ‘माझ्या वडिलांना कर्करोग झाला होता . त्यांच्या उपचारासाठी मी टाटा स्मारक रुग्णालयात जायचो . त्यावेळी देशाच्या विविध भागांतून कर्करोगाच्या उपचारासाठी आलेल्या रुग्णांसोबत त्यांचे कुटुंबिय आणि नातेवाईक मिळेल त्या जागी स्थिरावत आहेत , आसरा घेत आहेत ही विदारक परिस्थिती पाहून मला फार दुःख वाटले’ , असे अक्षय उमंग २०१७ या कार्यक्रमामध्ये म्हणाला . ‘मी ते सर्व चित्र पाहून पार हादरुन गेलो . त्यानंतरच मी फक्त आणि फक्त पोलिसांसाठी आणि त्यांच्या नातेवाईकांसाठी नायगाव येथे एक रुग्णालय सुरु करण्याचे ठरविले . असे करुन मी माझ्या वतीने आपल्याला संरक्षण देणाऱ्या पोलिसांचे अभार मानण्याचा प्रयत्न करत आहे . जे स्वतःच्या प्राणांपेक्षा जनसामान्यांच्या प्राणांना महत्त्व देतात’ , असेही अक्षय म्हणाला . वाचाः शहिदांच्या कुटुंबीयांपर्यंत सर्वसामान्य जनतेची मदत पोहोचवण्यासाठी खिलाडी कुमारने लढवली अनोखी शक्कल दरम्यान , जनतेच्या सेवेसाठी सतत दक्ष असणाऱ्या पोलीस दलासाठी ‘उमंग २०१७’ या कार्यक्रमाचे आयोजन करण्यात आले होते . अनेक अडचणींचा सामना करत आणि संकटांशी दोन हात करत सुरक्षित वातावरणात जनतेला मोकळेपणाने जगता यावे यासाठी हे कर्तव्यदक्ष पोलीस दल नेहमीच तत्पर असते . अशा या कर्तव्यदक्ष पोलीस दलासाठी मुंबईत नुकतेच एका कार्यक्रमाचे आयोजन करण्यात आले होते . ‘उमंग २०१७’ या कार्यक्रमामध्ये पोलीस अधिकारी , त्यांचे कुटुंबिय यांच्यासोबतच बॉलिवूड कलाकारांनीही मोठ्या उत्साहात हजेरी लावली होती ."
sports,"भारताचा स्टार व्यावसायिक बॉक्सर विजेंदर सिंगने चीनच्या झुल्पिकर मैमैतिआलीचा चुरशीच्या लढतीत ९६ - ९६ , ९५ - ९४ , ९५ - ९४ असा पराभव करून दुहेरी चॅंपियनचा बहुमान मिळवला . आशिया पॅसेपिकचा तो विजेता होताच . आज त्याने प्रतिष्ठेचा ओरिएंटल सुपर मिडलवेटचेही अजिंक्यपद मिळवले . वरळीच्या एनएससीआय संकुलात झालेल्या या लढतीकडे भारत वि . चीन असेही पाहिले जात होते . अमिताभ आणि अभिषेक बच्चन यांच्यासह रामदेवबाबाही विजेंदरला प्रोत्साहन देण्यासाठी उपस्थित होते . विजेंदर आणि झुल्पिकर हे दोघेही अपराजित होते . त्यामुळे लढत चुरशीची होणार हे अपेक्षित होते . प्रत्येकी तीन मिनिटांच्या दहा फेऱ्यांमध्ये विजेंदरने सावध सुरवात केली होती . मध्यावर तो काहीसा पिछाडीवर पडला ; परंतु अखेरच्या फेरीत त्याने जबरदस्त पंच देत झुल्पिकरवर मात केली . भारत - चीन शांततेचे आवाहन विजेंदरने या लढतीपूर्वी शब्दयुद्ध छेडले होते . चिनी माल जास्त टिकत नाही , असे तो म्हणाला होता . लढतीनंतर मात्र त्याने मैमैतियाली याने अनपेक्षित प्रतिकार केला तसेच त्याची झुंज कौतुकास्पद असल्याचे सांगितले . त्याचवेळी सीमेवरील तणावासंदर्भात त्याने भारत - चीन शांततेचे आवाहनही केले ."
sports,"चौथ्या कसोटी क्रिकेट सामन्यात धरमशालेतील खेळपट्टी भारतीय संघाला चिंतेत टाकणारी राहील , तर ऑस्ट्रेलियन गोलंदाजांचा आत्मविश्वास उंचावणारी असेल , असे मत ऑस्ट्रेलियाचा माजी वेगवान गोलंदाज मिशेल जॉन्सन याने बुधवारी व्यक्त केले . धरमशालेतील खेळपट्टी ही हिरवी आणि वेगवान गोलंदाजांसाठी धार्जिणी राहील असा अंदाज आधीच वर्तविण्यात आला आहे . जॉन्सनने या अंदाजाची पुष्टी दिली . तो म्हणाला , ‘‘मी धरमशालेत एकदाच खेळलो आहे . त्या खेळपट्टीवर कायम गवत ठेवलेले असते . या वेळी फार काही वेगळे घडणार नाही . त्यामुळे ऑस्ट्रेलियाच्या गोलंदाजांचा आत्मविश्वास मिळेल , तर भारतीय संघ चिंतेत राहील . भारतीय संघाला या मालिकेत अति आत्मविश्वास बाळगल्याचा फटका बसला . मालिकेतील आतापर्यंतची स्थिती हेच दर्शवते . ’’ मालिकेतील चौथी कसोटी शनिवारी ( ता . २५ ) सुरू होईल . वेगवान गोलंदाजांना साथ देणाऱ्या खेळपट्टीवर ऑस्ट्रेलिया जॅकसन बर्डला स्थान देण्यासाठी स्टिव ओकिफ याला वगळेल अशी चिन्हे आहेत . जॉन्सन म्हणाला , ‘‘या मालिकेत आतापर्यंत आमच्या फिरकी गोलंदाजांनी चांगली कामगिरी केली आहे . मात्र , या कसोटीत ऑस्ट्रेलियाने एक फिरकी गोलंदाज कमी करून वेगवान गोलंदाजाला स्थान देणे फायद्याचे ठरेल . फिरकी गोलंदाज निवडताना अनुभवाला प्राधान्य देताना लायनची निवड अपेक्षित राहील . त्याला चांगला बाउन्स मिळेल . ’’ आव्हानात्मक स्थितीतून ऑस्ट्रेलियाने तिसरी कसोटी अनिर्णित राखल्याने ऑस्ट्रेलियाचा आत्मविश्वासदेखील उंचावलेला असेल , असे सांगून जॉन्सन म्हणाला , ‘‘हॅंड्सकोम्ब आणि शॉन मार्श यांनी कमालीच्या संयमाने फलंदाजी करून तिसरी कसोटी अनिर्णित राखली . त्यामुळे ऑस्ट्रेलिया संघाचा आत्मविश्वास उंचावला असेल . त्याचबरोबर ऑस्ट्रेलिया संघ केवळ स्मिथ आणि वॉर्नर यांच्यावर अवलंबून नाही हेदेखील स्पष्ट झाले . यापूर्वी अशा कठिण परिस्थितीत ऑस्ट्रेलियाचा डाव नेहमी गडगडला आहे . पण , या वेळी तसे घडले नाही . म्हणूनच मला चौथी कसोटी ऑस्ट्रेलिया जिंकेल असेच वाटते . ’’"
sports,फ्रँक फाबराचा स्वयंगोल निर्णायक ठरला जोहान व्हेनेगास ( दुसऱ्या मि . ) आणि केल्सो बोर्गेस ( ५८व्या मि . ) यांच्या प्रत्येकी एकेक गोलला कोलंबियाच्या स्वयंगोलची मिळालेली साथ महत्त्वाची ठरली . त्यामुळे कोपा अमेरिका फुटबॉल स्पध्रेतील ‘अ’ गटात कोस्टा रिकाने कोलंबियावर ३ - २ असा धक्कादायक विजय मिळवला . कोलंबियाने मंगळवारी पेराग्वेला नमवून आधीच उपांत्य फेरीतील स्थान निश्चित केले होते . त्यामुळे या सामन्यात त्यांनी रिअल माद्रिदचा आघाडीचा फुटबॉलपटू जेम्स रॉड्रिगेझला पहिल्या सत्रात विश्रांती दिली . मात्र शनिवारच्या अन्य लढतीत अमेरिकेने पेराग्वेला हरवल्यामुळे कोस्टा रिकाचे आव्हान संपुष्टात आले . कोस्टा रिकाच्या आश्चर्यकारक विजयामुळे अमेरिकेने ‘अ’ गटातील अव्वल स्थान काबीज केले आहे . या पराभवामुळे कोलंबियाचा बाद फेरीतील प्रवास आणखी आव्हानात्मक ठरणार आहे . आता न्यू जर्सी येथे होणाऱ्या उपांत्यपूर्व फेरीच्या सामन्यात कोलंबियाची ब्राझीलशी गाठ पडण्याची शक्यता आहे . फ्रँक फाबरा ( ७व्या मि . ) आणि मार्लोस मोरेनो ( ७३व्या मि . ) यांनी कोलंबियासाठी गोल झळकावले . फाबराच्या ( ३४व्या मि . ) स्वयंगोलमुळे कोस्टा रिकाला पहिल्या सत्रात आघाडी घेण्याची संधी मिळाली . पहिल्या दोन्ही सामन्यांत कोस्टा रिकाने एकही गोल झळकावला नव्हता . २०११मध्ये कोस्टा रिकाने बोलिव्हाचा २ - ० असा पराभव केला होता . त्यानंतर व्हेनेगासने संघाचा पहिलावहिला गोल साकारला . या सामन्याला ४५ हजार ८०८ प्रेक्षकांनी हजेरी लावली होती . अमेरिका उपांत्यपूर्व फेरीत दुसऱ्या लढतीत क्लिंट डेम्सेच्या एकमेव गोलच्या बळावर यजमान अमेरिकेने पेराग्वेचा १ - ० असा पराभव केला आणि गटविजेत्याच्या थाटात उपांत्यपूर्व फेरी गाठली आहे . डेम्पसेने २७व्या मिनिटाला साकारलेला गोल महत्त्वाचा ठरला . पेराग्वेच्या आक्रमकपटूंनी अमेरिकेच्या अध्र्या भागात जोरदार खेळ केला . मात्र अमेरिकेची बचाव फळी त्यांना भेदण्यात अपयश आले .
sports,"गोल्फपटू अदिती अशोकने प्रभावी कामगिरीसह अंतिम फेरी गाठली . बंगळुरूच्या १८वर्षीय अदितीने २०१३ आशियाई युवा अजिंक्यपद , २०१४ युवा ऑलिम्पिक आणि २०१४ आशियाई क्रीडा स्पर्धेत भारताचे प्रतिनिधित्त्व केले आहे . ऑलिम्पिक गोल्फ स्पर्धेत ६० खेळाडूंचा सहभाग असतो . अदितीने १८ होलवर सातत्यपूर्ण कामगिरी केली आहे . संदीप कुमारला ३४वे स्थान रिओ दी जानिरो : भारतीय धावपटूंची निराशाजनक कामगिरी सुरूच राहिली . त्यांच्या संदीप कुमारला ५० किलोमीटर चालण्याच्या शर्यतीत ३४वे स्थान मिळाले . त्याला हे अंतर पार करण्यास चार तास ७ मिनिटे ५५ सेकंद वेळ लागला . स्लोवाकियाच्या तोथ मातेजो ही शर्यत तीन तास ४० मिनिटे ५८ सेकंदांत पार करीत सुवर्णपदक जिंकले . ऑस्ट्रेलियाच्या जेराड टॅलेंन्टने रौप्यपदक मिळवले . हे अंतर पार करण्यास त्याला तीन तास ४१ मिनिटे १६ सेकंद वेळ लागला . कॅनडाच्या इव्हान डुन्फीला कांस्यपदक मिळाले . त्याने ही शर्यत तीन तास ४१ मिनिटे ३८ सेकंद या वेळेत पूर्ण केली . पहिल्याच फेरीत संदीप तोमरचे आव्हान संपुष्टात रिओ दी जानिरो ; भारताच्या संदीप तोमरला कुस्तीच्या पहिल्याच फेरीत पराभवाला सामोरे जावे लागले . फ्रीस्टाइल विभागातील ५७ किलो गटात रशियाच्या व्हिक्टर लेवेदेवने त्याला ७ - ३ असे पराभूत केले . या पराभवासह संदीपचे ऑलिम्पिकमधील आव्हान संपुष्टात आले आहे . या लढतीमधील पहिल्या तीन मिनिटांमध्ये व्हिक्टरने डाव टाकून दोन गुण वसूल केले . संदीप कुस्ती करायची टाळाटाळ करतो , या कारणास्तव पंचांनी त्याला ताकीद देत व्हिक्टरला एक गुण बहाल केला . तीन मिनिटांच्या दुसऱ्या फेरीत व्हिक्टरने दोन वेळा डाव टाकून प्रत्येकी दोन गुणांची कमाई केली . संदीपने या फेरीत तीन गुण वसूल केले , मात्र तो व्हिक्टरची आघाडी मोडू शकला नाही ."
entertainment,"वादग्रस्त टेलिव्हिजन कार्यक्रमांच्या यादीत अग्रस्थानी असणाऱ्या ‘बिग बॉस’ या कार्यक्रमाचा मराठमोळा अंदाज सध्या चाहत्यांमध्ये चर्चेचा विषय ठरत आहे . कलाकारांचा कोणताही मुखवटा नाही , कोणतंही पात्रं रंगवण्याची जबाबदारी नाही . त्यामुळे या कार्यक्रमाच्या निमित्ताने कलाकारांचा खराखुरा चेहरा प्रेक्षकांच्या भेटीला येत आहे . बिग बॉस मराठीला सुरुवात झाल्यापासून ते आतापर्यंत या कार्यक्रमात बरीच रंजक वळणं आली . वाइल्ड कार्ड एंट्री म्हणू नका , थत्तेगिरी म्हणू नका किंवा मग राजेश आणि रेशम यांच्यामध्ये असणारी मैत्री म्हणू नका . प्रत्येक कारणामुळे या कार्यक्रमाविषयीची उत्सुकता दिवसेंदिवस वाढतच जात असल्याचं पाहायला मिळत आहे . अशा या घरात आणखी एका सदस्याची एंट्री होणार असल्याचं म्हटलं जात आहे . ‘लोकमत’ने प्रसिद्ध केलेल्या वृत्तानुसार मलिका आणि चित्रपटातील आपल्या अभिनयासाठी ओळखली जाणारी अभिनेत्री शर्मिष्ठा राऊत बिग बॉसच्या घरात येणार आहे . तिच्या येण्यामुळे आता या घरातील समीकरणं बदलणार का हे पाहणं औत्सुक्याचं ठरणार आहे . दरम्यान , गेल्याच आठवड्यात वाइल्ड कार्ड एंट्री म्हणून या घरात हर्षदा खानविलकरचा प्रवेश झाला होता . हर्षदाच्या लोकप्रियतेचा फायदाही बिग बॉसला झाला . वाचा : प्रवासखर्च कमी करण्याच्या सोप्या टिप्स टीआरपीच्या बाबतीत याच रणनितीचा अवलंब करत आता शर्मिष्ठाच्या लोकप्रियतेचा बिग बॉस मराठीच्या घराला किती फायदा होतो , हे पाहणंही महत्त्वाचं ठरणार आहे . सध्याच्या घडीला बिग बॉसच्या घरात विविध टास्क आणि कलाकारांमध्ये असणारे मतभेद चर्चेचा विषय ठरत आहेत . त्यातही या घरातून बाहेर येणाऱ्या प्रत्येक व्यक्तीकडून काही गोष्टींचा खुलासा होत असल्यामुळे , अरेच्चा हे असं होतं तर… . अशी थक्क करणारी प्रतिक्रियाही प्रेक्षक देत असल्याचं पाहायला मिळत आहे ."
sports,"भारतीय महिला हॉकी संघाने सलग तिसऱ्या विजयासह आशिया करंडक हॉकी स्पर्धेत ‘ब’ गटातून अव्वल स्थान पटकावले . साखळीत मंगळवारी झालेल्या अखेरच्या सामन्यात भारतीय संघाने मलेशियाचा २ - ० असा पराभव केला . सिंगापूर , चीन संघावर विजय मिळवून सुरू केलेला धडाका भारतीय महिलांनी तिसऱ्या साम्नयातही कायम राखला . गटात अव्वल स्थान पटकावून उपांत्यपूर्व फेरी गाठताना त्यांनी आजही वर्चस्वपूर्ण खेळ केला . भारताकडून वंदना कटारिया , गुरजित कौर यांनी लागोपाठच्या मिनिटाला ( अनुक्रमे ५४ आणि ५५ ) गोल केले . सामन्याच्या सुरवातीच्या सत्रात दोन्ही संघांनी सावध पवित्रा घेतला होता . मलेशिया अधिक बचावात्मक खेळत असताना भारताने संयम दाखवून नाहक चुका करणे टाळले . पहिले सत्र गोलशून्य बरोबरीतच गेले . त्यातच मलेशियाने दुसऱ्या सत्रात पेनल्टी कॉर्नर मिळवून भारताला पुन्हा नव्याने विचार करण्यास भाग पाडले . त्या वेळी भारताची गोलरक्षक रजनी एतिमाप्रू हिने मलेशियाचा प्रयत्न हाणून पाडला . त्यानंतर दोन्ही संघ सातत्याने पेनल्टी कॉर्नर मिळविण्याच्या प्रयत्नात राहिले . भारताने एक , मलेशियाने दोन कॉर्नर मिळविले . पण , दोन्ही कॉर्नर व्यर्थ ठरले . दुसऱ्या सत्राबरोबर विश्रांतीला सामना गोलशून्य बरोबरीत राहिला . उत्तरार्धात सामन्याच्या तिसऱ्या सत्रात मलेशियाने आणखी एक कॉर्नर मिळविला . मात्र , तो देखील त्यांना साधण्यात अपयश आले . चौथ्या सत्रात मात्र , भारतीय खेळाडूंनी निराशेवर मात केली . लागोपाठच्या मिनिटाला त्यांनी गोल करून २ - ० अशी निर्णायक आघाडी मिळवली . प्रथम ५४व्या मिनिटाला वंदना कटारियाने मैदानी , तर पुढच्याच मिनिटाला गुरजितने कॉर्नरवर गोल केला . त्यानंतर मलेशियाच्या खेळाडूंनी अखेरच्या काही मिनिटात धडाकेबाज खेळ केला . मात्र , त्यांना भारतीय बचाव भेदता आला नाही ."
entertainment,"अभिनेता रणबीर कपूर सध्या त्याच्या आगामी ‘ए दिल है मुश्किल’ या चित्रपटामुळे चर्चेत आला आहे . त्याच्या नव्या लूकपासून ते अगदी त्याच्या खासगी आयुष्यापर्यंत जाणून घेण्यासाठी चाहत्यांमध्ये नेहमीच उत्सुकता असते . काही दिवसांपूर्वी रणबीर त्याच्या आणि कतरिनाच्या ब्रेकअपमुळे चर्चेत होता . तर , त्याआधी ‘लिव्ह इन रिलेशनशिप’मध्ये येत या दोघांनीही अनेकांना थक्क केले होते . पण काही काळाने या दोघांनीही विभक्त होण्याचा मार्ग स्वीकारला . कतरिनासोबतच्या ब्रेकअपनंतर रणबीर वेगळ्या ठिकाणी राहात होता . पण आता पुन्हा एकदा सावरिया रणबीर त्याचा ‘आशियाना’ बदलण्याच्या तयारीत आहे . २८ सप्टेंबरला त्याच्या वाढदिवसाच्या काही दिवस आधीच रणबीर नव्या घरात राहायला जाऊ शकतो अशी शक्यता वर्तवण्यात येत आहे . नव्या घरातील सर्व तयारी पूर्ण झाली असून रणबीर लवकरच या घरात राहायला जाणार असल्याची माहिती सूत्रांनी दिली आहे . यासोबतच रणबीरच्या या नव्या घराच्या सजावटीची अर्थात ‘इंटेरिअर डिझायनिंगची’ मदार किंग खानची पत्नी गौरी खानवर होती अशी माहिती मिळाली आहे . दरम्यान नव्या घराची चर्चा असणारा रणबीर सध्या ‘ए दिल है मुश्किल’ या चित्रपटाच्या प्रसिद्धीमध्ये व्यस्त आहे . असे असले तरीही त्यातूनच वेळ काढत तो नव्या घराकडेही पुरेसे लक्ष देत आहे . रणबीरला आणि त्याच्या चाहत्यांना या आगामी चित्रपटाकडून फारच अपेक्षा आहेत . करण जोहरच्या दिग्दर्शनात बनलेल्या या चित्रपटामध्ये रणबीरसह ऐश्वर्या राय बच्चन , फवाद खान आणि अनुष्का शर्मा या कलाकारांच्याही मुख्य भूमिका असणार आहेत . बॉलिवूडचा किंग अभिनेता शाहरुख खानसुद्धा या चित्रपटामध्ये पाहुण्या कलाकाराच्या भूमिकेत दिसणार आहे . त्यामुळे कलाकारांची मांदियाळी असणाऱ्या ‘ए दिल है मुश्किल’ या चित्रपटासाठी रसिकांमध्ये कमालीची उत्सुकता लागून राहिली आहे . तुर्तास या चित्रपटाचे शीर्षक गीत ‘ए दिल है मुश्किल’ आणि ‘बुल्लेया’ ही गाणी सध्या अनेकांच्या पसंतीस उतरत आहेत ."
sports,"सहसा आपण एखाद्या प्रसिद्ध व्यक्तीचा वारसदारामध्येच त्याचेच गुण पाहून तो पुढे त्याच्यासारखाच होणार असे म्हणतो , पण मास्टर ब्लास्टर सचिन तेंडुलकरने मुलगा अर्जुन हा पुढील सचिन नसल्याचे स्पष्ट केले आहे . सचिनने मुलगा अर्जुनच्या कारकिर्दीविषयी बोलताना म्हटले आहे , की अर्जुनने अाडनावाचे दडपण घेऊन आपली कारकिर्द घडवू नये . त्याने क्रिकेटमध्ये कारकिर्द करताना आपली स्वतंत्र शैली निर्माण करावी . त्याने आयुष्यात काय करावे , याबद्दल मी त्याला पूर्ण स्वातंत्र्य दिले आहे . फक्त त्याने सर्वोत्तम कामगिरी करावी , अशी माझी इच्छा आहे . त्याने अर्जुनच व्हावे , त्याची माझ्याशी तुलना होऊ नये . अर्जुनने यावर्षाच्या सुरवातीला ऑस्ट्रेलियामध्ये ब्रॅडमन ओव्हल संघाकडून खेळताना अष्टपैलू कामगिरी केली होती . त्याने 24 चेंडूत 48 धावा आणि चार बळी मिळविले होते . त्यानंतर त्याच्याकडे माध्यमांकडून भविष्यातील तेंडुलकर असे पाहिले जात होते . त्यामुळे सचिनने हे स्पष्टीकरण दिले आहे ."
entertainment,"अनुष्का शर्मा आणि विराट कोहली यांच्या रिलेशनशिपच्या चर्चा चाहत्यांमध्ये नेहमीच रंगत असतात . विविध कार्यक्रमांमध्ये त्यांचं एकत्र जाणं आणि प्रत्येक वेळी एकमेकांची पाठराखण करणं यामुळे त्या दोघांचा अनेकांना हेवा वाटतो . अनुष्का आणि विराटही त्यांच्या नात्याविषयी आता खुलेपणाने बोलत आहेत . विराट तर ‘खुल्लम खुल्ला प्यार करेंगे हम दोनो’ याच विचारसरणीचा अवलंब करतोय असं म्हणावं लागेल . कारण , एका मुलाखतीत म्हटल्याप्रमाणे विराट त्याच्या आणि अनुष्काच्या रिलेशनशिपविषयी कोणतीही गोष्ट लपवत नाही . याचा प्रत्यय नुकताच आला . विराट आणि आमिर एका कार्यक्रमाच्या निमित्ताने एकत्र आले होते . त्यावेळी विराटला त्याच्या प्रेयसीविषयी म्हणजेच अनुष्काविषयीची कोणती गोष्ट आवडत नाही , असा प्रश्न विचारण्यात आला . एखाद दुसरा या प्रश्नामुळे चांगलाच पेचात पडला असता . पण , विराटने मात्र या प्रश्नाचं थेट शब्दांमध्ये उत्तर दिलं . ‘मला तिच्याविषयीची एक गोष्ट आवडते की ती खूपच प्रामाणिक आहे . सर्वांचीच काळजी घेते . तिच्या कोणत्याच गोष्टीचा मला राग येत नाही . पण , तिची कोणत्याही ठिकाणी ५ - ७ मिनिटं उशिरा जाण्याची सवय मला आवडत नाही’ , असं विराट म्हणाला . विराटचं हे वक्तव्य आता अनुष्काच्या कानी पडल्यावर तिची काय प्रतिक्रिया असेल हे पाहणं महत्त्वाचं ठरेल . कारण , आपली प्रेयसी उशिरा पोहोचते ही अनेक प्रियकरांची तक्रार असते . त्याच सर्व प्रियकरांमध्ये विराटचाही समावेश झाला आहे असंच म्हणावं लागणार आहे . विराट आणि अनुष्का गेल्या बऱ्याच वर्षांपासून एकमेकांना डेट करत आहेत . त्यांच्या रिलेशनशिपमध्ये आजवर बरेच चढउतारही आले . पण , त्यातही या दोघांनी एकमेकांची साथ सोडली नाहीये . वाचा : अभिनयाव्यतिरिक्त बॉलिवूडकरांचे ‘हे’ आहेत ‘इन्कम सोर्स’ अनुष्का आणि विराट त्यांच्या व्यग्र वेळापत्रकातून वेळ काढत बऱ्याचदा एकत्र पाहायला मिळतात . सुट्टीपासून ते अगदी नव्या घराच्या खरेदीसाठीही हे दोघं एकत्र जातात . त्यामुळे सध्याच्या पिढीला ‘विरुष्का’ एक प्रकारचे कपल गोल्स देत आहेत असंच म्हणावं लागेल ."
entertainment,"‘कामेडी नाईट्स विथ कपिल’ कार्यक्रमामुळे घराघरांत पोहोचलेला अभिनेता कपिल शर्मा याने ‘कलर्स’ वाहिनीने आपला कार्यक्रम बंद केल्याबद्दल आपल्याला वाहिनीविरुद्ध किंवा तिच्या अधिकाऱ्यांविरुद्ध कसलाही राग नसल्याचे म्हटले आहे . कपिल लवकरच ‘द कपिल शर्मा शो’ घेऊन येतो आहे . सोनी वाहिनीवर येत्या २३ एप्रिलला या कार्यक्रमाचा पहिला भाग प्रसारित होणार आहे . पहिल्या भागामध्ये पाहुणा म्हणून शाहरूख खान असणार आहे . ‘कामेडी नाईट्स विथ कपिल’ या कार्यक्रमामुळेच कपिल शर्मा देशात प्रसिद्धीच्या झोतात आला . त्याचे स्वतःचे चाहते तयार झाले . पण काही महिन्यांपूर्वी कलर्स वाहिनीने हा कार्यक्रम बंद करून त्याजागी ‘कॉमेडी नाईट्स लाईव्ह’ हा कार्यक्रम आणला . विशेष म्हणजे कामेडी नाईट्स विथ कपिल या कार्यक्रमाचा शेवटचा भागही वाहिनीने प्रसारित केला नव्हता . कोणत्या कारणांमुळे हा कार्यक्रम कलर्स वाहिनीने बंद केला , हे अद्याप गुलदस्त्यातच आहे . पण या कार्यक्रमामुळे कपिल शर्माला मिळालेल्या लोकप्रियतेमुळे तो आता सोनी वाहिनीवरून नवीन कार्यक्रम घेऊन येतो आहे . आपल्याला वाहिनीबद्दल किंवा तिच्या अधिकाऱ्यांबद्दल काही बोलायचे नाही . मला कोणाबद्दल रागही नाही . ते अत्यंत व्यावसायिक लोक आहेत . त्यांना त्यांची वाहिनी चालवायची आहे . आम्ही त्यांच्यासोबत काम करत होतो , तोपर्यंत सगळं काही ठिक होतं . पण आता आम्ही दुसऱ्या वाहिनीबरोबर काम करतो आहोत , असे कपिल शर्माने सांगितले ."
lifestyle,"क्रेडिट स्कोअर या संज्ञेशी जे लोक परिचित नाहीत , त्यांच्यासाठी हे तुमच्या कर्ज घेण्याच्या क्षमतेचे संख्येतील सादरीकरण असते . कर्जदात्यांनी तुमच्या क्रेडिट कृतींबद्दल दिलेल्या माहितीच्या आधारावर हा स्कोअर निर्माण होतो . बॅंका आणि वित्त संस्थांद्वारे कर्जासाठी व्याज दर ठरवताना किंवा अगदी कर्ज मंजूर करावे की नाही याबाबतचा निर्णय क्रेडिट स्कोअर पाहून घेतला जातो . कर्जदात्यांव्यतिरिक्त तुमचा क्रेडिट स्कोअर तुम्ही कर्जासाठी अर्ज करण्यापूर्वी क्रेडिटच्या बाबतीत कुठे आहात हे समजून घेण्यातदेखील मदत करतो . त्यामुळे तुमचा क्रेडिट स्कोअर नियमीतपणे तपासणे अतिशय महत्वाचे आहे . वास्तवात भारतातील सर्व क्रेडिट ब्युरोजना आरबीआयमार्फत वार्षिक तत्वावर एक क्रेडिट अहवाल तयार करण्याची अनिवार्यता देण्यात आली आहे . याला सॉफ्ट क्रेडिट स्कोअर चेक असे म्हटले जाते . क्रेडिट स्कोर नियमितपणे तपासण्याचे फायदे खालीलप्रमाणे चुका शोधणे नाव आणि पत्त्यातील अगदी नाममात्र चुकादेखील तुमच्या क्रेडिट स्कोअरवर परिणाम करु शकतात . अशाप्रकारे तुमचा क्रेडिट स्कोअर नियमीतपणे तपासल्यामुळे तुम्ही या चुका आणि इतर बाबींवर नजर ठेवू शकता . तुमच्या क्रेडिट अहवालामध्ये गंभीर चुका असू शकतात . उदा . दुसऱ्या व्यक्तीच्या कर्जाची माहिती आणि खात्याची माहिती समाविष्ट असणे किंवा चुकीच्या पेमेंट तारखा असणे . या चुका तुमच्या स्कोअरवर गंभीरपणे परिणाम करु शकतात . जर तुम्हाला अशा चुका आढळल्या तर तुम्ही क्रेडिट ब्युरोला दुरुस्तीसाठी विनंती करु शकता . अशी दुरुस्ती होण्यासाठी अंदाजे ३० दिवसांचा वेळ लागतो . तुम्ही कुठे आहात याची माहिती मिळवणे तुमचा क्रेडिट स्कोअर तुमच्या क्रेडिटची स्थिती प्रतिबिंबीत करतो . वारंवार तपासण्यामुळे तुम्हाला तुमच्या क्रेडिट वर्तनाचे स्पष्ट चित्र दिसते . यामुळे तुम्हाला तुमच्या क्रेडिट परतावा सवयींवर लक्ष ठेवता येते आणि आवश्यक ते बदल करुन तुमचे क्रेडिटच्या बाबतीतील व्यवहार सुधारता येतात . जर तुमचा क्रेडिट स्कोअर नीट नसेल तर तुम्हाला कर्जासाठी निवेदन देण्याआधी तुमची क्रेडिट स्थिती सुधारता येते . क्रेडिट निश्चित करण्याची संधी जेव्हा तुमचे उत्पन्न भक्कम असूनही तुमचे कर्जाचे निवेदन नाकारले जाते , तेव्हा तुम्हाला कधीकधी धक्का बसतो . कर्जाचे निवेदन सादर करण्याआधी तुमच्या क्रेडिट स्कोअरची सॉफ्ट तपासणी केल्यामुळे तुम्हाला नकारात्मक खाते किंवा थकबाकी शिल्लक असल्याची माहिती मिळते , यामुळे तुमच्या स्कोअरवर परिणाम होतो . कर्जाच्या पहिल्याच टप्प्यात जास्त चौकशी करायची इच्छा नसते कारण तुमच्या स्कोअरवर त्यामुळे परिणाम होतो . संशयास्पद चौकशीवर लक्ष ठेवणे अशा काही स्थिती आहेत जिथे क्रेडिटबद्दल विचारणा करुन लोकांची व्यक्तिगत माहिती घेतली जाते . यापैकी काही चौकशा अनधिकृत असू शकतात . त्यामुळे त्यांच्या वरचढ असणे कधीही चांगले असते . जर तुमच्या क्रेडिट स्कोअरवर अशा चौकशा परिणाम करत असतील तर क्रेडिट ब्युरोकडे या वादाचे समाधान देण्याबद्दल विचारणा करा . क्रेडिट कार्ड आणि कर्जांवरील सर्वोत्तम ऑफर्स बॅंका आणि वित्त संस्थांकडे कर्जांवर बरेचदा सवलतीच्या दराच्या ऑफर्स असतात . तसेच इतर क्रेडिट उत्पादनांवर देण्यायोग्य ऑफर्स असतात , त्या उच्च क्रेडिट स्कोअर असलेल्या म्हणजेच ७५० किंवा त्याहून जास्त स्कोअर असलेल्या कर्जदारांसाठी असतात . जर तुम्ही तुमचा क्रेडिट स्कोअर नियमित तपासत असाल आणि तो सुधारण्यासाठी प्रयत्न करत असाल तर तुमची कर्ज घेण्याची प्रक्रिया सोपी होते . आदिल शेट्टी लेखक बॅंकबझारचे सीइओ आहेत ."
entertainment,"बॉलिवूडचा सुपर डान्सर हृतिक रोशन हा भलेही चांगल्या दिसण्यासाठी आणि उत्तम नृत्य करण्यासाठी ओळखला जात असला तरी , त्याच्या अॅक्शन सिनेमातली अॅक्शनही पाहण्यासारखी असते . यामुळेच त्याने करण जोहरच्या ‘ऐ दिल है मुश्किल’ हा सिनेमा पाहण्यापेक्षा अजय देवगणचा अॅक्शनपॅक्ट सिनेमा ‘शिवाय’ला पहिली पसंती दिली आहे . हृतिकने त्याला कोणता सिनेमा पाहायचा आहे हे त्याने सोशल मीडियावर शेअर केले . त्याने ट्विटरवर अजयला टॅग करत म्हटले की , ‘अजय देवगण शिवायसाठी खूप साऱ्या शुभेच्छा . मी आतापर्यंत अशी साहसदृश्य कधीही पाहिली नाहीत . प्रोत्साहन देण्यासाठी धन्यवाद . सिनेमा पाहण्यासाठी मी थांबू शकत नाही . ’ आपल्या सिनेमासाठी हृतिकला एवढे उत्साही झालेले पाहून अजयनेही त्याला कधी सिनेमा पाहायचा आहे ते विचारले . अजयने हृतिकच्या या ट्विटला उत्तर देताना म्हटले की , ‘धन्यवाद हृतिक , तुला कधी सिनेमा पाहायचा आहे ते सांग . ’ हृतिकने याआधी ‘धूम २’ , ‘क्रिश’ सिनेमाच्या मालिका आणि ‘बँग बँग’ यासारखे अॅक्टनपट सिनेमे केले आहेत . त्यामुळे हृतिककडून झालेलं कौतुक पाहून अजय खुश होणं स्वाभाविकच आहे . ‘शिवाय’ या सिनेमाचे दिग्दर्शनही अजयने स्वतःनेच केले आहे . २८ ऑक्टोबरला हा सिनेमा प्रदर्शित झाला होता . याच दिवशी करण जोहरचा बहुचर्चित ‘ऐ दिल है मुश्किल’ हा सिनेमाही प्रदर्शित झाला होता ."
sports,"अखेरची कसोटी वाचवण्यासाठी दक्षिण आफ्रिकेचा सलामीवीर डीन एल्गरने जिद्दीने लढा दिला . ८६ धावांची झुंजार खेळी उभारणाऱ्या एल्गरने सामन्यानंतर मात्र तिसरी कसोटी रद्द करण्याची आवश्यकता होती , अशी प्रतिक्रिया व्यक्त केली . दक्षिण आफ्रिकेच्या दुसऱ्या डावातील नवव्या षटकात एल्गरच्या हेल्मेटवर चेंडू येऊन जोरात आदळला होता . त्यामुळे तिसऱ्या दिवसाचा खेळ पंचांनी लवकर थांबवण्याचा निर्णय घेतला . त्यानंतर दोन्ही संघांचे कर्णधार आणि सामनाधिकाऱ्यांशी चर्चा करून चौथ्या दिवसाच्या खेळाला प्रारंभ झाला . याबाबत एल्गर म्हणाला , ‘‘तिसऱ्या दिवशी खेळपट्टीचे स्वरूप अतिशय बिकट झाले होते . त्यामुळे फलंदाजांसाठी ते आव्हानात्मक ठरत होते . त्यामुळे सामना रद्द करणे योग्य ठरले असते . ’’ नोव्हेंबर २०१४मध्ये डोक्याला चेंडू लागून मृत्यू झालेल्या फिलिप ह्युजेसचा संदर्भ देऊन एल्गर म्हणाला , ‘‘ऑस्ट्रेलियातील ती घटना आजही आठवली की अंगावर काटा येतो . चाहत्यांना कसोटी क्रिकेट पाहायला आवडते . परंतु आपण मानवतेच्या दृष्टिकोनातून मैदानाचे गंभीर स्वरूप समजून घेण्याची आवश्यकता आहे . ’’ जसप्रीत बुमराचा चेंडू एल्गरच्या हेल्मेटच्या ग्रिलवर लागला होता . याबाबत तो म्हणाला , ‘‘वाँडर्सवर अशा प्रकारच्या उसळणाऱ्या चेंडूंचा कधीही अनुभव घेतला नव्हता . त्यामुळे पंचांचा खेळ लवकर थांबवण्याचा घेतलेला निर्णय हा योग्यच होता . ’’"
lifestyle,"बैठक स्थितीतील या आसनामुळे गुडघे बळकट होण्यास मदत होते . गोमुखासन असे या आसनाचे नाव आहे . सुरुवातीला जमिनीवर सुखासनात प्रथम बसावे . नंतर डाव्या मांडीवर उजवी मांडी ठेवण्याचा प्रयत्न करावा . अशा पद्धतीने गायीच्या तोंडाच्या आकाराच्या दुमडलेल्या मांडय़ा एकावर एक ठेवण्याचा प्रयत्न करावा . नंतर डावा हात खालून वर व उजवा हात वरून खाली एकमेकात गुंफून पकडण्याचा प्रयत्न करावा . या स्थितीत श्वसन संथ ठेवावे , जास्तीत जास्त वेळ या स्थितीत राहू असा प्रय़त्न करावा . हे आसन दोन्ही बाजूने करावे . त्यावेळी उजवा हात खालून वर व डावा हात वरून खाली पाठीवर दोन्ही हात पकडण्याचा प्रयत्न करावा . अशा प्रकारे दोन्ही बाजूंनी केलेले गोमुखासन आपल्या हातापायांना चांगलाच व्यायाम देते . हे आसन नियमित केल्याने गुडघ्याचे सर्व आजार दूर होऊ शकतात . या आसनाने अतिरिक्त चरबी घटण्यास मदत होते . तसेच गुडघे , पोटऱ्या मांडय़ा , हातापायांचे स्नायू , दंड यामधील कार्य सुधारायला मदत होते . पहिल्यांदा दोन्ही हात पकडता येत नाही . पण सरावाने ते जमते . या आसनामुळे लैंगिक सुखाचा आनंद द्विगुणित होतो . स्त्रियांचे गर्भाशयाचे विकार बरे होण्यास या आसनाची मदत होते . कंबरेवर वाढलेली चरबी कमी व्हायला मदत होते . स्त्रियांचा बांधा कमनीय राहण्यासाठी या आसनाचा चांगला उपयोग होतो . स्थूल लोकांना आपल्या जाडीमुळे हे आसन करायला त्रास होतो . पण तरीही त्यांनी जमेल तेवढे व जमेल तसे गोमुखासन नियमित करावे . पाय गुडघ्यात दुमडून नितंबाला असा काही लावावा की ज्याने नाभीचे कार्य योग्यप्रकारे चालू रहाते व नाडी शुद्ध होते . आपल्या गुडघ्यांचा आकार पाय दुमडून गुडघे एकमेकांवर ठेवल्यामुळे अगदी गायीच्या तोंडासारखा होतो . वीर्यविकारांना दूर करणारे गोमुखासन हातापायांच्या स्नायूंबरोबरच शरीराची स्नायूसंस्था मजबूत बनवते . मन एकाग्र करायचे असेल तरीही गोमुखासनाचा फायदा होतो . या आसनात जास्तीत जास्त मनामध्ये सावकाश वीस अंक मोजून स्थिर रहाण्याचा प्रयत्न करावा . हळूहळू नियमित सरावाने स्थिरता वाढू लागते . मुळव्याध व मधुमेह असणाऱ्यांनी हे आसन रोज करावे . ज्यांची पोटाची किंवा पाठीची शस्त्रक्रिया झाली आहे किंवा कृत्रिम हाडरोपण प्रक्रिया झाली आहे अशांनी गोमुखासन करू नये . नेहमी तज्ञ योगशिक्षकाच्या मार्गदर्शनाखाली हे आसन करावे . जेवढी स्थिरता वाढेल तेवढे या आसनाचे फायदे अधिक मिळतील . काही वेळा प्रवास करून करून शिणलेल्या हातापायांना एक प्रकारची शक्ती व स्फूर्ती प्रदान करण्यासाठी प्रवासाहून परतल्यावर गोमुखासन करावे . सुजाता गानू - टिकेकर , योगतज्ज्ञ"
lifestyle,"व्यक्ती जर तणावाखाली असेल तर ती अल्कोहोल सेवन करण्याची शक्यता जास्त असते , असे एका नव्या अभ्यासात स्पष्ट झाले आहे . अल्कोहोलचे सेवन करण्याची इच्छा आणि त्यामागील मेंदूतील अभिक्रिया यांचा संबंध विज्ञानाला आजवर पूर्णपणे समजावून घेता आलेला नाही . या संदर्भात अमेरिकेतील पेनसिल्व्हानिया विद्यापीठातील संशोधक जॉन दानी यांच्या नेतृत्वाखालील शास्त्रज्ञांनी ताजे संशोधन केले . ब्रेन रिवार्ड सिस्टीम नावाने ओळखल्या जाणाऱ्या मेंदूतील अभिक्रियांमुळे तणावाखालील व्यक्ती अल्कोहोलचे सेवन करण्याची शक्यता असते , असे या संशोधनातून सिद्ध झाले . संशोधकांच्या या गटाने प्रयोगशाळेत उंदरांवर प्रयोग करून पाहिले असता ही बाब स्पष्ट झाली . तीच मानवासाठीही लागू होते . प्रयोगादरम्यान काही उंदरांना तणाव दिला नाही . तर काही उंदरांना एक तास तणावाखाली ठेवण्यात आले . जे उंदीर तणावाखाली होते त्यांनी सामान्य उंदरांपेक्षा अधिक अल्कोहोलचे सेवन केले . पंधरा तासांनी संशोधकांनी त्याची मात्रा तपासून पाहिली आणि फरक स्पष्ट झाला . तणाव ही प्रणाली खरे तर मानवाला सुरक्षित राहण्यासाठी मदत करण्यासाठी उत्क्रांत झाली होती . मात्र अमलीपदार्थ मानवी संवेदनांची फसवणूक करतात , असे संशोधकांनी सांगितले . या संशोधनाचा वापर करून मानवामध्ये पोस्ट ट्रॉमॅटिक स्ट्रेस डिसऑर्डर आणि तणावाशी संबंधित अन्य विकारांवर उपचार करता येणे शक्य आहे , असे जॉन दानी यांनी सांगितले . त्यांच्या या संशोधनाचे निष्कर्ष न्यूरॉन नावाच्या वैज्ञानिक नियतकालिकात प्रसिद्ध झाले आहेत . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
entertainment,"मे महिनाच्याचा उकाडा सरल्यावर पावसाच्या ढगांसोबतच ओढ लागते ती म्हणजे विठुरायाच्या भेटीची . अवघ्या महाराष्ट्राचं आराध्य दैवत असणाऱ्या पंढरीच्या विठुरायाप्रती असणारी भक्ती लक्षात घेत ‘रिंगण’ चित्रपटाचं कथानक त्याभोवती गुंफण्यात आलं आहे . ‘लॅन्डमार्क फिल्म्स’ प्रस्तुत आणि ‘माय रोल मोशन पिक्चर्स निर्मित ‘रिंगण’ चित्रपटाचा ट्रेलर नुकताच लाँच करण्यात आला . या ट्रेलरमध्ये आईच्या शोधात असणारा , एक शेतकऱ्याचा मुलगा आपल्याला दिसतो . बाप आणि मुलातील एक वेगळाच संघर्ष यात पाहायला मिळतो . त्या लहानग्या मुलाची आईविषयी असणारी निरागस स्वप्नं आणि ही सगळी परिस्थिती सांभाळण्याचा बापाचा अट्टाहास हा सगळा प्रवास ‘रिंगण’ च्या ट्रेलर पाहायला मिळतो . पंढरपूरच्या विठाई ला साद घालण्यासाठी ही बाप – लेकाची जोडी पंढरपूरात येऊन पोहोचते . सगळ्यांनाच मार्ग दाखवणाऱ्या या विठू माउलीच्या साथीने बाप – लेकाला कोणता मार्ग सापडतो आणि त्यावर चालताना कोणत्या अडचणी त्यांच्या वाट्याला येतात याचं सुंदर चित्रण या चित्रपटात करण्यात आलं आहे . दुःखात असताना आपण नेहमीच चमत्कारची अपेक्षा करतो , त्याचाच आधार घेत या ट्रेलर मध्ये एक सुंदर वाक्य आहे , ‘चमत्कार होत नसतात ते आपण घडवायचे असतात . ’ अशा या बाप लेकाच्या गोड आणि भावनिक नात्याची , चमत्काराची परिभाषा नेमकी काय आहे हे चित्रपट पाहिल्यावरच कळेलच . शशांक शेंडे या चित्रपटात शेतकऱ्याच्या भूमिकेत असून , आपल्या अभिनयाच्या जोरावर ट्रेलरमध्ये उठून दिसणारा चेहरा म्हणजे बालकलाकार साहिल जोशी . या दोघांच्या नात्याचा अंतर्शोध घेणाऱ्या भावस्पर्शी प्रवासाचं चित्रण या चित्रपटात करण्यात आलं आहे . चित्रपटात शशांक शेंडे आणि साहिल जोशी बरोबर उमेश जगताप आणि सुहास शिरसाट सहाय्यक भूमिकांमध्ये दिसत आहेत . या चित्रपटाची कथा आणि दिग्दर्शन मकरंद माने यांनी केले असून छायाचित्रदिग्दर्शन अभिजित अब्दे यांनी केलं आहे . अजय गोगावले याने एका गाण्याला आवाज दिला आहे , ट्रेलरमध्ये या गाण्याचा काही भाग मनाचा ठाव घेतंय . प्रयत्नांनी सुटेल आत्मविश्वासाने तुटेल अशा टॅगलाईनसह हा चित्रपट ‘रिंगण’ ३० जूनला संपूर्ण महाराष्ट्रात प्रदर्शित होणार आहे ."
lifestyle,"आयुर्वेदामध्ये आवळ्याला अत्यंत महत्त्वाचे स्थान आहे . आवळ्यामध्ये ‘क’ जीवनसत्त्व मोठ्या प्रमाणात असतं . उत्तर व दक्षिण भारतात प्रामुख्यानं आवळ्याचं उत्पादन घेतलं जातं . आवळ्याचे ‘पांढरे आवळे’ आणि ‘रान आवळे’ असे दोन प्रमुख प्रकार आहेत . आवळ्याच्या सेवनानं शरीर शुद्ध होऊन रोगप्रतिकारक शक्ती वाढते . आवळ्याचा हंगाम आता सुरू झाला आहे , त्यामुळे बाजारात मोठ्या प्रमाणात आवळे उपलब्ध आहेत . चला तर मग या बहुगुणी आवळ्याचे फायदे आणि तो कधी खाणं योग्य ठरेल हे जाणून घेऊ . आवळा कधी खावा ? – अनेकदा आपल्याला फळं फ्रिजमध्ये ठेवण्याची सवय असते , यामुळे फळं दीर्घकाळ टिकतात . पण हे खरं असलं तरी काही फळं मात्र फ्रिजमध्ये न ठेवलेलीच बरी म्हणून आवळे फ्रिजमध्ये ठेवू नये . त्यातून सर्दी , खोकला , ताप हे आजार झाले असतील तर फ्रिजमध्ये ठेवलेले थंड आवळे सेवन करू नयेत . – आवळा थोडासा पिकलेला असावा . कच्चे आवळे खाऊ नयेत . सर्दी खोकला यासांरखे त्रास अधिक वाढतात . निरोगी आरोग्यासाठी अक्रोड खाणे फायदेशीर आवळ्याचे फायदे – डोकं शांत राहणं किंवा केसांच्या सर्व तक्रारींसाठी आवळ्याचं तेल इतर औषधींसह नियमित वापरल्यास फरक पडतो . – ज्यांना पित्ताचा त्रास आहे त्यांनी सकाळी ‘मोरावळा’ खाल्ल्यास फायदेशीर ठरेल . – लघवी साफ न होणे , आम्लपित्त , चक्कर येणे , पोट साफ न होणे अशा अनेक तक्रारींवर आवळा अत्यंत गुणकारी आहे . – आवळ्यात ‘क’ जीवनसत्त्व भरपूर प्रमाणात असल्यामुळे त्वचा रोगावर आवळा उत्तम औषध आहे . – आवळ्याच्या नियमित सेवनाने शरीरातील रक्ताभिसरण क्रिया सुरळीत चालू राहते . – नियमित आवळा सेवनाने स्मरणशक्ती आणि बुद्धी वाढते . ‘हे’ आहेत डाळिंब खाण्याचे फायदे"
sports,"टीम इंडियाने यजमान ऑस्ट्रेलियाला चार कसोटी सामन्यांच्या मालिकेत २ - १ असे पराभूत केले . या मालिकेत भारताच्या जसप्रीत बुमराहने सर्वांना आपल्या गोलंदाजीने प्रभावित केले . बुमराहने मालिकेत एकूण २१ बळी टिपले . त्याच्या धारदार गोलंदाजीबरोबरच त्याची गोलंदाजीची शैलीची खूप चर्चेत राहिली . त्याच्या या शैलीने लहान मुलांनांही भुरळ पाडली आहे . याबद्दलचा एक नवीन व्हिडीओ समोर आला आहे . ऑस्ट्रेलियातील एक लहान मुलगा बुमराहसारखी गोलंदाजी करण्याचा प्रयत्न करताना दिसत आहे . एका नेटिझन्सने हा व्हिडीओ शेअर करताना जसप्रीत बुमराह आणि समालोचक हर्ष भोगले यांना टॅग केले आहे . ‘तुम्ही मालिका जिंकल्याची एकच अडचण आहे . ती अडचण म्हणजे ऑस्ट्रेलियाची लहान मुलं आता ( ऑस्ट्रेलियाच्या गोलंदाजांना सोडून ) भारताच्या गोलंदाजांची नक्कल करू लागले आहेत . ’ , असे त्या युझरने मस्करीच्या स्वरात म्हटले आहे . बुमराहनेही हा व्हिडीओ पाहिला . त्याला या मुलाची शैली खूप आवडली . त्यामुळेच बुमराहने त्या मुलाला खूप आशीर्वाद आणि शुभेच्छा दिल्या आहेत . दरम्यान , १२ जानेवारीपासून ऑस्ट्रेलियाविरुद्ध भारताची एकदिवसीय मालिका सुरु होणार आहे . या मालिकेसाठी बुमराहला विश्रांती देण्यात आली असून मोहम्मद सूरजला संघात स्थान देण्यात आले आहे ."
sports,"वेस्ट इंडीजच्या वरिष्ठ क्रिकेटपटूंनी सुरक्षेच्या कारणास्तव पाकिस्तानात खेळण्यास नकार दिला , त्यामुळे वेस्ट इंडीज क्रिकेट मंडळाने पाकिस्तानात होणारी मालिका लांबणीवर टाकली आहे . ही मालिका आता पुढील वर्षी होणार असल्याचा दावा पाक मंडळाचे पदाधिकारी करीत आहेत . ख्रिस गेल , किएरॉन पोलार्ड , ड्वेन ब्राव्हो या विंडीज संघातील वरिष्ठ खेळाडूंनी पाकमध्ये खेळण्याची आपली तयारी नसल्याचे विंडीज मंडळाच्या पदाधिकाऱ्यांना स्पष्ट केले . आयसीसीच्या सुरक्षा पथकाने वेस्ट इंडीजला खेळण्यास हिरवा कंदील दाखवला होता . या मालिकेसाठी पुरेशी सुरक्षा व्यवस्था असेल असेही या अहवालात म्हटले होते , पण विंडीज खेळाडू संघटनेने तरीही सुरक्षेबाबत चिंता व्यक्त केली . त्यामुळे हा दौरा होणार नसल्याचे विंडीज मंडळाने पाक मंडळास कळवले आहे . पाकिस्तान मंडळाने विंडीज निर्णयाबद्दल टिप्पणी करणे टाळले आहे , पण पुढील वर्षीचा दोन्ही संघांचा कार्यक्रम पाहून ही मालिका होईल , असे पाक मंडळाच्या पदाधिकाऱ्याने आपले नाव गुपित ठेवण्याच्या अटीवर सांगितले . जागतिक संघ सप्टेंबर महिन्यात पाकमध्ये तीन सामने खेळला होता ; तर श्रीलंका संघही एक ट्वेंटी २० खेळला . या सर्व लढती सुरळीतपणे पार पडल्या होत्या , याकडे पाक मंडळाच्या पदाधिकाऱ्यांनी लक्ष वेधले , पण विंडीज खेळाडू आपल्या निर्णयावर ठाम राहिले . आता पाक मंडळाचे काही पदाधिकारी लाहोरमधील वाढत्या धुक्यामुळे सामने घेण्यात अडचणी येत असल्याचा दावा करीत होते . विंडीज संघ २५ नोव्हेंबरपासून न्यूझीलंडला जात आहे , त्यामुळे सामन्यांसाठी पुरेसा वेळ नसल्याचाही दावा केला जात आहे ."
entertainment,"रेश्मा राईकवार माऊली आपलं सगळंच लय भारी . . म्हणत तुफान हाणामारी करणारा ‘माऊली’ मराठी पडद्यावर प्रेक्षकांनी पहिल्यांदाच पाहिला होता . ‘माऊली’ची ही पहिलीच भेट लोकांच्या पसंतीस उतरली आणि त्यांनी त्याला भारी डोक्यावरही घेतले . त्यामुळे पुन्हा एकदा ‘माऊली’ नावानेच रितेश देशमुख प्रेक्षकांसमोर येणार म्हटल्यावर हा पहिल्या चित्रपटाचा सिक्वल आहे हाच तर्क साहजिकपणे प्रेक्षकांनी लावला . पण इथे नावातही माऊली आहे , चेहराही रितेशचाच आहे आणि त्याच्या हातातही वीट आहे . मात्र ‘लय भारी’ चित्रपटाचा प्रभाव घेऊन आलेला हा चित्रपट एकतर सिक्वल नाही . आणि सिक्वल नसल्याने स्वतंत्र गोष्ट म्हणून पाहायला गेलात तरी जिथे तिथे तुम्हाला लय भारीचाच संदर्भ आठवतो . त्यामुळेच की काय धड इथे ना तिथे या गोंधळात टाकणारा हा चित्रपट मसाला पद्धतीच्या मनोरंजनात मात्र कमी पडलेला नाही . चित्रपटाच्या सुरुवातीलाच आपल्याला वीट घेऊन गुंडांना जेरीस आणणारा माऊली दिसतो . इथूनच ‘लय भारी’च्या प्रभावाला सुरुवात होते . लगोलग होळीचे गाणे येते आणि पहिल्या चित्रपटाप्रमाणेच गाण्यापुरती जेनेलिया देशमुखचा चेहरा दिसतो . त्यामुळे ‘लय भारी’चेच कथासूत्र आपल्या मनात घोळत राहते . कापूरगावात पोलीस इन्स्पेक्टर म्हणून नव्याने आलेला माऊली सर्जेराव देशमुख ( रितेश देशमुख ) आणि वरवर शांत दिसणाऱ्या गावात पाण्याचा टँकर , दारू असे सगळे गैरधंदे करत वर्चस्व राखून असलेला नाना ( जितेंद्र जोशी ) यांच्यातला संघर्ष म्हणजे हा चित्रपट आहे . एकूणच अॅक्शनपटांना जशी गोष्ट आवश्यक असते तशीच ती इथे घडते . या गोष्टीत एक चांगला माणूस असतो जो नायक असतो आणि दुसरा खूप वाईट माणूस असतो जो खलनायक असतो . चांगल्या - वाईटाच्या गोष्टीत नेहमी चांगलेच जिंकते . फक्त खलनायकाला संपवताना हिंदी चित्रपटातही आपला नायक आधी खूप मार खाऊन घेतो . त्याच पद्धतीने इथेही नायक खूप मार खातो आणि शेवटी विठू माऊलीच्या मदतीने गावाला ‘नाना’ वाईटातून मुक्त करतो . मग या चित्रपटात नावाला का होईना नायकाला नायिका हवी , इथे ती रेणुकाच्या म्हणजेच अभिनेत्री सयामी खेरच्या रूपात पाहायला मिळते . एक भाऊ , मित्र नाहीतर कुणीतरी निष्ठावान लागतो . इथे तेही घटक पुरेपूर वापरले आहेत . त्यामुळे पठडीपलीकडे जाणारे असे या अॅक्शनपटात काही नाही . किंबहुना , ‘लय भारी’ चित्रपटात हे पाहून झालेय की ही भावना मनात घर करते . मुळात , ‘लय भारी’ आणि ‘माऊली’ या दोन्ही चित्रपटांची तुलना करणे योग्य होणार नाही . कारण दोन्ही चित्रपटांचे दिग्दर्शक वेगळे आणि त्यामुळे त्यांची मांडणीही भिन्न आहे . आदित्य सरपोतदार दिग्दर्शित ‘माऊली’ चित्रपटात रितेश देशमुखची हाणामारी अगदी हिंदी चित्रपटाबरहुकूम झाली आहे . त्यासाठी केलेली कथा आणि पात्रांची रचनाही योग्य असली तरी चित्रपटात कथा पुढे नेण्यासाठी जो विठुरायाच्या भक्तीचा आधार घेतला गेला आहे . आणि बंधूप्रेमाचा जो चमत्कार साधला आहे तो हिंदीत कित्येकदा पाहून पाहून लोक थकले आहेत . त्यामुळे त्यात नवे काहीच नाही . नाही म्हटले तरी चराचरात माऊली आहे या तत्त्वाचा पटकथाकार क्षितिज पटवर्धन यांनी पात्रनिर्मितीत चांगला वापर करून घेतला आहे . अशा काही संकल्पना , काही अॅक्शन सिक्वेन्स फार चांगले जमून आले आहेत . मात्र काही तांत्रिक करामती अगदी उघडय़ा पडल्या आहेत . सरपोतदार यांच्या चित्रपटात वेगळाच चेहरा खलनायक म्हणून समोर येतो . इथे तो खूप दिवसांनी जितेंद्र जोशीच्या रूपात आला आहे . जितेंद्रने लुक आणि अभिनय दोन्ही आघाडय़ांवर नानाच्या भूमिकेला न्याय देण्याचा प्रयत्न केला आहे . रितेश देशमुख इथेही माऊली आणि माऊलीच्या ( हे काय कोडे आहे ते चित्रपट पाहिल्यावरच उमगेल ) भूमिकेत भारी ठरला आहे . सयामीला रेणुकाच्या भूमिकेत फार करण्यासारखे काही नाही . तिचा वावर सहज आहे . सिद्धार्थ जाधवलाही मोठी भूमिका नसली तरी त्याचे असणे आनंददायी आहे . अजय - अतुल यांचे संगीत असलेले ‘माझी पंढरीची माय’ हे गाणे संपूर्ण चित्रपटभर सुंदररीत्या गुंफण्यात आले आहे . एकूणच अभिनय आणि तंत्राच्या बाबतीत चित्रपट भारी असला तरी तो लय भारी आहे म्हणता येत नाही . * दिग्दर्शक – आदित्य सरपोतदार * कलाकार – रितेश देशमुख , सयामी खेर , जितेंद्र जोशी , सिद्धार्थ जाधव , उषा नाईक ."
entertainment,"निर्माता - दिग्दर्शक करण जोहर चित्रपटसृष्टीत आपलं काम सांभाळण्यासोबतच आणखी एक जबाबदारी पार पाडत आहे . ती जबाबदारी म्हणजे यश आणि रुही या जुळ्या मुलांना सांभाळण्याची . करणने सरोगसीद्वारे बऱ्याच महिन्यांपूर्वी यश - रुहीचं पालकत्त्वं स्वीकारलं होतं . तेव्हापासूनच त्यांचा सांभाळ करण्याला तो प्राधान्य देत असून , यात त्याला मदत होतेय ती म्हणजे कला विश्वातील काही खास मित्रमंडळींची आणि त्याची आई हिरू जोहर यांची . सध्याच्या घडीला करणच्या मुलांचा विषय चर्चेत येण्यामागचं कारण म्हणजे यंदाची दिवाळी . आनंद आणि उत्साहाची उधळण करत येणारी यंदाची दिवाळी यश आणि रुही पहिल्यांदाच पाहणार असल्यामुळे करण फारच उत्सुक आहे . आपल्या मुलांच्या आयुष्यात आलेल्या या सणाची रंगत आणखी वाढवण्यासाठी करणने काही बेतही आखले आहेत . ‘इंडियन एक्स्प्रेस’ने प्रसिद्ध केलेल्या वृत्तानुसार करणनेच याविषयीची माहिती दिली . ‘दरवर्षीप्रमाणे यंदाही एका कौटुंबिक समारंभात आम्ही हा सण साजरा करु . सध्या मी फारत उत्सुक आहे कारण , यश आणि रुहीची ही पहिलीच दिवाळी आहे . दिवाळीच्या निमित्ताने धर्मा प्रॉडक्शनच्या कार्यालयात होण्याऱ्या पूजेसाठी ते दोघंही पहिल्यांदाच येणार आहेत . त्यामुळे कुटुंबातील प्रत्येक व्यक्तीसाठी हा एक मोठा क्षण आहे’ , असं करण म्हणाला . वाचा : हॉलिवूड सेलिब्रिटीने करण जोहरचा अपमान केला तेव्हा… करणची ही दोन्ही मुलं त्यांच्या जन्मापासूनच प्रकाशझोतात होती . काही दिवसांपूर्वीच करणने त्याच्या मुलांचा फोटो सोशल मीडियावर पोस्ट करत सर्वांचं लक्ष वेधलं होतं . आपल्या आयुष्यात यश आणि रुहीच्या येण्याने फार बदल झाले असून , पालकत्त्वाचा अनुभव सुखकर असल्याचं करणने एका मुलाखतीत स्पष्ट केलं होतं . तेव्हा आता मुलांची दिवाळी आणखी खास करण्यासाठी करणने नेमके कोणते बेत आखले आहेत याकडेच अनेकांचं लक्ष लागलं आहे ."
entertainment,"जातीची उतरंड मांडून माणसाने समाजाचे मोठे नुकसान केले आहे . विशिष्ट जातीचं असणं ही कमीपणाची किंवा अभिमानाची बाब नाही . आपल्या जातीमुळे माणसाने कधीच लाजू नये आणि माजूही नये , अशी भावना प्रसिध्द दिग्दर्शक नागराज मंजुळे Nagraj Manjule यांनी व्यक्त केली . प्रसिध्द दिग्दर्शक नागराज मंजुळे यांना केंद्रीय सामजिक न्याय राज्यमंत्री रामदास आठवले यांच्या हस्ते पुणे महानगरपालिकेचा भारतरत्न डॉ . बाबासाहेब आंबेडकर पुरस्कार प्रदान करण्यात आला . यावेळी महापौर मुक्ता टिळक , रामदास आठवले यांच्या पत्नी सीमा आठवले , नगरसेवक राजेंद्र शिळीमकर आदी उपस्थित होते . यावेळी नागराज मंजुळे म्हणाले की , अंधश्रध्दा आणि धार्मिकतेचा पगडा असलेल्या समाजात मी जन्माला आलो . त्यामुळे माझ्यावरही तेव्हा अज्ञानाचा पगडा होता . परंतू यातून बाहेर येण्यासाठी मला डॉ बाबासाहेब आंबेडकर यांच्या विचारांची मदत झाली . तसेच त्यांचे साहित्य वाचल्यामुळेच प्रेरणा मिळाल्याची भावना त्यांनी व्यक्त केली . यावेळी केंद्रीय सामजिक न्याय राज्यमंत्री रामदास आठवले म्हणाले की , नागराज यांचा पिस्तुल्या हा लघुपट , फँड्री आणि सैराट हे सिनेमे आंबेडकरांनी जातीव्यवस्था मिटवण्याविषयी केलेले विचार समाजात रुजवत आहेत . तर समतेचा आणि जाती अंताची चळवळ या चित्रपटातून पुढे नेण्याचे काम करण्यात आले आहे , अशी भावनाही त्यांनी यावेळी व्यक्त केली . ते पुढे म्हणाले की , दलित पँथरच्या चळवळीतून मी घडलो असून या चळवळीचे महत्त्व लोकापर्यंत पोहचवण्यासाठी यावर चित्रपट निघावा अशी अपेक्षा त्यांनी व्यक्त केली ."
sports,"नोटाबंदी आणि जीएसटीचा अनेक उद्योगांना तसेच कार्यक्रमांना फटका बसत असतानाच गतवर्षी भारतीय क्रीडा क्षेत्राचा पुरस्कार तब्बल १४ टक्क्यांनी वाढला त्यातही प्रत्यक्ष मैदानावरील पुरस्कर्त्यात वाढ झाली त्याचबरोबर क्रीडा पुरस्कारांची एकंदर रक्कम प्रथमच एक अब्ज डॉलरपेक्षा जास्त झाली . ईएसपी प्रॉपर्टीजने तयार केलेल्या अहवालानुसार प्रत्यक्ष मैदानावरील पुरस्कृत रक्कम ६ हजार ४०० कोटींवरून ७ हजार ३०० कोटीपर्यंत वाढली . एवढेच नव्हे , तर गतवर्षात जाहिरातींवर ६१ हजार २६३ कोटी खर्च झाले त्यातील १२ टक्के क्रीडाबाबत होते . क्रिकेटव्यतिरीक्त खेळांच्या पुरस्कर्त्यात मोठी वाढ विश्वकरंडक सतरा वर्षांखालील स्पर्धा आयोजनाचा फुटबॉलला फायदा , एकंदरीत ६४ टक्के वाढ आयएसएल पुरस्कर्त्यात २२ टक्के वाढ आयपीएल तसेच प्रो कबड्डीच्या टीव्ही रेटिंगमधील तफावत खूपच कमी प्रो कबड्डीचे टीव्ही रेटिंग १ . ५ , तर आयपीएलचे २ . ७ प्रो कबड्डीचा प्रतिसाद ३१ कोटी २० लाख चाहत्यांचा तर आयपीएलचा ४१ कोटी १० लाख . टेबल टेनिस , क्यू स्लॅम , एसबीएल , एसएफएल , पी वन पॉवर बोटिंग यासारख्या लीगमुळे फ्रॅंचाईज वाढ गतवर्षात नव्याने ३६ फ्रॅंचाईज विविध खेळात सर्वच खेळांच्या लीगच्या पुरस्कार रकमेत वाढ आयपीएल , प्रो कबड्डी लीग , आयएसएल तसेच प्रीमियर बॅडमिंटन लीगच्या सोशल मीडियावरील प्रतिसादात जवळपास वीस पटीने वाढ भारतीय खेळाडूत विराट कोहली हा सर्वात लोकप्रिय आहे . तो १९ ब्रॅंड एंडॉर्स करतो आणि त्याची एकंदरीत किंमत दीडशे कोटी रुपयांहून जास्त आहे , तर बिगर क्रिकेटपटूत सिंधू अव्वल आहे , अकरा ब्रॅंड्स असलेल्या सिंधूचे यापासूनचे उत्पन्न तीस कोटींपेक्षा जास्त आहे . - विनीत कर्णिक , बिझनेस हेड ईएसपी प्रॉपर्टीज"
entertainment,"बी - टाऊनमध्ये जिगरी मित्र म्हणून आजही सलमान खान आणि संजय दत्त यांच्याकडे पाहिले जाते . पण आता त्यांच्या मैत्रीमध्ये दुरावा आला असल्याचे समजते . आता सलमान आणि संजय यांच्यात पहिल्यासारखे नाते राहिले नाही . सलमान गेल्या अनेक दिवसांपासून संजयला टाळत असल्याचे दिसत आहे . सुत्रांनी दिलेल्या माहितीनुसार , संजय दत्तने सलमानला गर्विष्ठ म्हटले आहे . एका कार्यक्रमादरम्यान संजय दत्तला विचारले गेले की , तुला सलमानसाठी एक शब्द सांगायचा आहे , तर तू कोणता शब्द सांगशील . यावर उत्तर देताना संजय म्हणाला की , अॅरोगंट म्हणजे गर्विष्ठ . संजयचे हे उत्तर ऐकून तिथे उपस्थित असलेल्या सगळ्यांनाच आश्चर्य वाटले . काही दिवसांपर्यंत तर हे दोघे फार चांगले मित्र होते . पण अचानक असे काय झाले की , संजयने सलमानला गर्विष्ठ म्हणावे . संजय तुरूंगातून बाहेर आल्यापासूनच या दोघांमध्ये शीतयुद्ध सुरू आहे . सलमान त्याला भेटायला आला नाही याचा संजयला राग आला होता . पण कधी असेही दिवस होते जेव्हा सलमान , संजयकडून अनेक गोष्टींचा सल्ला घ्यायचा . साजन या सिनेमातून संजय आणि सलमानने एकत्र काम केले होते . तेव्हापासूनच या दोघांची मैत्री झाली आणि ती उत्तरोत्तर वाढत गेली . यानंतर सलमानने संजय दत्तला बिग बॉसचे सूत्रसंचालन करण्यासाठीही आपल्यासोबत घेतले होते . दरम्यान , जीवनातील विविध प्रसंगांमध्ये एकमेकांना साथ देणाऱ्या खान बंधुंपैकी अभिनेता सोहेल खानचा नुकताच वाढदिवस झाला . कुटुंबाला नेहमीच प्राधान्य देणाऱ्या सलमानने त्याच्या भावाला म्हणजेच सोहेल खानला त्याच्या वाढदिवशी एक खास गिफ्ट दिले . गायक मिका सिंगने त्याच्या इन्स्टाग्राम अकाऊंटवरुन सोहेलच्या वाढदिवसाचा एक व्हिडिओ शेअर केला . या व्हिडिओमध्ये सलमान खान आणि मिका सिंग सोहेलसाठी ‘बार बार दिन ये आए . . बार बार दिल ये गाए . . ’ हे गाणे गात त्याला वाढदिवसाच्या शुभेच्छा देताना दिसत आहेत ."
sports,"70 व्या स्वातंत्र्य दिनाचा आनंद भारतीय क्रिकेट संघाने कँडीच्या इर्ल्स रेगन्सी हॉटेलच्या प्रांगणात साजरा केला . कर्णधार विराट कोहलीच्या हस्ते ध्वजारोहण करण्यात आले . संपूर्ण संघ त्या बरोबर श्रीलंकेत हजर असलेल्या खेळाडूंच्या पत्नी आणि लहान मुले आणि सपोर्ट स्टाफचे सर्व लोक ध्वजवंदनाच्या कार्यक्रमात उत्साहाने सहभागी झाले . खेळाडू आणि स्टाफ संघाच्या अधिकृत काळ्या ट्रॅक सूट आणि वरती पंधरा शुभ्र टीशर्ट घालून कार्यक्रमाला आले होते . कर्णधार विराट कोहली आणि मुख्य प्रशिक्षक रवी शास्त्री यांनी एकत्र येणे प्रथम ध्वजवंदन केले आणि मग विराट कोहलीने ध्वजारोहण केले . सर्वांनी राष्ट्रगीत जणगणमन म्हणून १५ ऑगस्ट साजरा केला . ' ' आजचा दिवस माझ्या करता डबल मजेचा आहे . कारण एकतर आपला स्वतंत्र्यता दिन आपण साजरा करतोय आणि आज माझ्या वडिलांचा वाढदिवस पण असतो , असे विराट कोहलीने दिवंगत वडिलांची आठवण काढत सांगितले ."
lifestyle,"तुमचे केस हा तुमच्या सौंदर्यातील अतिशय महत्त्वाचा घटक असतो . आपले केस जहिरातीतील मुलामुलींसारखे छान सिल्की आणि शायनी असावेत असे प्रत्येकालाच वाटते . पण एकदा कंगवा घातला की हातात येणारे ढीगभर केस आणि कोंडा यामुळे आपण हैराण होऊन जातो . मग कोणता शाम्पू वापरलेला चांगला , कोणते तेल वापरल्याने केस दाट होतील यांसारख्या प्रश्नांनी अक्षरशः आपण बेजार होऊन जातो . मग या खराब झालेल्या केसांशी आपण आणखी चुकीचे वागतो आणि त्यांचा पोत आणखीनच खराब होतो . पाहूया कोणत्या चुकीच्या गोष्टींमुळे केस खराब होतात… १ . केसांना सतत हात लावणे अनेकांना सतत केसांशी खेळण्याची सवय असते . यामध्ये मुलींचे प्रमाण जास्त असते . कोणाशीही बोलताना किंवा अगदी शांत बसलेले असतानाही अनेक जणी नकळत सातत्याने केसांशी खेळत असतात . त्यामुळे केसांचा पोत खराब होतो . सतत केसांना हात लावल्याने ते जास्त ऑईली होतात आणि चिकट दिसायला लागतात . त्यामुळे जर तुम्हाला सतत केसांना हात लावण्याची सवय असेल तर ती पहिल्यांदा सोडून द्या . २ . केस सतत शाम्पूने धुणे अनेकांना सारखे केस धुण्याची सवय असते . उन्हाळ्यात घाम येतो म्हणून , पावसाळ्यात ओले झाले म्हणून तर कधी कोणत्या कार्यक्रमाला जायचे म्हणून ही मंडळी सारखे केस धुतात . अनेक मुले तर जवळपास रोजच केस धुतात . अशाप्रकारे सतत केस धुतल्याने नैसर्गिकरित्या केसांमध्ये तयार होणारे तेल निघून जाते . हे नैसर्गिक तेल केसांच्या पोषणासाठी आवश्यक असते . मात्र सतत केस शाम्पूने धुतल्यास ते कोरडे होतात आणि त्याचा पोत खराब होतो . ३ . खराब कंगवा वापरणे आपल्या कंगव्यावर दिवसभर मोठ्या प्रमाणावर घाण बसते . हा कंगवा वेळच्यावेळी साफ न केल्यास ती सगळी घाण केस विंचरताना नकळत आपल्या केसात जाते , ज्यामुळे केस खराब होतात . त्यामुळे कंगवा ठेवण्याची जागा स्वच्छ असायला हवी . तसेच दर काही दिवसांनी कंगवा साफ करण्याची सवय केव्हाही चांगली . दर काही महिन्यांनी कंगवा बदलावा . त्यामुळे तुमचे केस खराब होण्यापासून वाचतील . ४ . सौंदर्यप्रसाधनांची निवड आपले केस चांगले दिसावेत असे प्रत्येकालाच वाटते . यासाठी मग केसांवर वेगवेगळ्या सौंदर्यप्रसाधनांचा मारा केला जातो . मात्र ही सौंदर्यप्रसाधने चांगल्या कंपनीची नसतील तर त्यापासून केस खराब होण्याचीच शक्यता जास्त असते . त्यामुळे कोणतीही उत्पादने केसांवर लावताना आधी त्याबाबत योग्य ती माहिती घेणे गरजेचे आहे . आपल्या केसांचा पोत लक्षात घेऊन योग्य तो शाम्पू , कंडिशनर , तेल यांचा वापर करणे गरजेचे आहे . विनाकारण केसांना जेल लावणे , कलर करणे केसांच्या आरोग्यासाठी धोकादायक ठरु शकते ."
lifestyle,"मासिक पाळी ही गोष्ट अनेक महिलांना त्रासदायकच वाटते . सगळे सुरळीत सुरु असताना अचानक होणारी पोटदुखी , पाय आणि कंबरदुखी यामुळे त्या हैराण होतात . यातच घरातल्या जबाबदाऱ्या , ऑफीसचा ताण , प्रवास यांमध्ये त्यांची पुरती तारांबळ होते . यातच एखादा कार्यक्रम असेल तर मग विचारायलाच नको . अशावेळी पोटदुखीवर तत्काळ उपाय म्हणून अनेक तरुण मुली आणि महिलाही अगदी सहज पेनकिलर घेतात . मात्र अशाप्रकारे दर महिन्याला महिन्याचे चारही दिवस पेनकिलर घेणे कितपत चांगले आहे याची माहिती घेणे गरजेचे आहे . अशाप्रकारे डॉक्टरांचा सल्ला न घेता पेनकिलर घेत राहिल्यास त्याचा आरोग्याला नक्कीच त्रास होऊ शकतो . याबाबत असणाऱ्या समज - गैरसमजांवर केलेली चर्चा १ . खूप जास्त त्रास होत असेल आणि मुलींना कॉलेजला तसेच महिलांना ऑफीसला जायचे असल्यास पहिल्या दोन दिवसात डॉक्टरांच्या सल्ल्याने पेनकिलर घेण्यास हरकत नाही . मात्र मेडिकलच्या दुकानात जाऊन कोणतीही पेनकिलर घेऊ नये . प्रत्येक स्त्रीची प्रकृती वेगळी असल्याने त्यानुसार गोळी घेणे आवश्यक असते . २ . यातही प्रमाणापेक्षा जास्त पेनकिलर घेण्याची सवय आरोग्यासाठी घातक ठरु शकते . पेनकिलरमुळे भविष्यातही काही समस्या उद्भवू शकतात . त्यामुळे जास्त त्रास होत असल्यास योग्य त्या डॉक्टरांचा सल्ला घ्यावा . याशिवाय पोटदुखीसाठी पेनकिलर घेण्याची शरीरालाही सवय लागू शकते . त्यामुळे योग्य ती काळजी घ्यावी . ३ . अनेकींमध्ये पहिल्या गरोदरपणाच्या नंतर मासिकपाळीतील त्रास कमी होतो . दुखण्याचा तीव्र त्रास म्हणजे फ्रॅब्रॉईड , पिसिओडी , ओव्हेरियन क्रिस्ट या समस्यांचे संकेत देतात . पण त्याचे वेळीच निदान होण्यासाठी अल्ट्रासाऊंड स्कॅन करुन घेणे गरजेचे असते . याबाबत स्त्रीरोगतज्ज्ञ डॉ . वैजयंती पटवर्धन म्हणाल्या , ‘मासिक पाळी सुरु होते तेव्हा या दुखण्याची सवय नसते त्यामुळे पहिल्या दिवशी एखादी गोळी घेतल्यास चालते . मात्र याची सवय लागता कामा नये . पाळीचे पाचही दिवस गोळी घ्यावी लागेल इतके दुखत असल्यास ते चुकीचे आहे . अशावेळी या दुखण्याचे नेमके कारण शोधून काढणे गरजेचे आहे . मात्र मनानेच गोळी घेणे चांगले नाही . पेनकिलर सातत्याने घेत राहिल्यास त्याचे आरोग्यावर नेमके काय दुष्परिणाम होतात १ . हृद्याच्या ठोक्यांमध्ये अनियमितता २ . छातीमध्ये भरल्यासारखे वाटणे ३ . गरगरणे ४ . गॅस्ट्रिक प्रॉब्लेम ५ . पोटदुखी ६ . पोटात क्रॅम्प येणं ७ . डायरिया ( ही बातमी तज्ज्ञांच्या मतांवर आधारित आहे . त्यातील मतांशी ‘लोकसत्ता’चा संबंध नाही . त्यामुळे कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
sports,"सांघिक प्रदर्शनाच्या जोरावर तामिळनाडूने देवधर चषक क्रिकेट स्पर्धेत भारत अ संघावर ७३ धावांनी मात केली . तामिळनाडूने प्रथम फलंदाजी करताना ३०३ धावांची मजल मारली . कर्णधार दिनेश कार्तिकने ६ चौकार आणि एका षटकारासह ९१ धावांची खेळी केली . नारायण जगदीशनने ७१ धावा केल्या . भारत अ संघातर्फे शार्दूल ठाकूरने ३ बळी घेतले . प्रत्युत्तरादाखल खेळताना भारत अ संघाचा डाव २३० धावांतच आटोपला . मनदीप सिंगचे शतक व्यर्थ ठरले . त्याने ६ चौकार आणि ३ षटकारांसह ९७ धावांची खेळी केली . मनदीपला अन्य फलंदाजांची साथ मिळाली नाही . राहिल शाह आणि रविश्रीनिवासन साई किशोर यांनी प्रत्येकी ३ बळी घेतले . या विजयासहतामिळनाडू संघाने २ गुणांची कमाई केली . संक्षिप्त धावफलक तामिळनाडू : ५० षटकांत ६ बाद ३०३ ( दिनेश कार्तिक ९३ , नारायण जगदीशन ७१ ; शार्दूल ठाकूर ३ / ४९ ) विजयी विरुद्ध भारत अ : ४४ . ४ षटकांत सर्वबाद २३० ( मनदीप सिंग ९७ ; राहील शाह ३ / ३७ ) ."
lifestyle,"चांगल्या आरोग्यासाठी आहाराची काही पथ्ये पाळणे आवश्यक असतात . त्यासाठी नाश्ता राजासारखा करावा , दुपारचे जेवण राजकुमारासारखे आणि रात्रीचे जेवण गरीबासारखे करावे असं म्हणतात . भरपेट नाश्ता न केल्यास थोड्या थोड्या वेळाने भूक लागत राहते , पोटातून आवाज येतात आणि दिवसाची सुरुवात उत्साही होत नाही . त्यामुळेच दिवस चांगला जाण्यासाठी भरपेट नाश्ता करणे महत्त्वाचे असते . मात्र , अनेकांना त्याबद्दलची योग्य माहिती नसते . मात्र , नाश्त्यात काही पौष्टिक गोष्टींचा समावेश केल्यास तुम्हाला सारखी भूक लागणार नाही आणि तुमचे आरोग्यही चांगले राहील . दूध कोणताही नाश्ता दुधाशिवाय पूर्ण होत नाही , असे म्हटल्यास चुकीचे ठरणार नाही . गायीच्या दूधात मोठ्या प्रमाणात जीवनसत्व असतात . दूध आवडत नसल्यास ओट्स , कॅलोक्ससारखे पदार्थ दुधाबरोबर खाऊ शकता . सकाळी घाईत असल्यास आणि नाश्ता करायला जास्त वेळ नसल्यास काही फळांच्या फोडी आणि दूध घेतले तरी बराच काळ भूक लागत नाही . अंडी एक अंड हा संपूर्ण आहार आहे असे म्हटले जाते . अंडी हा प्रोटीनचा चांगला स्त्रोत आहे . नाश्त्याला अंड खाल्ल्याने दीर्घकाळ भूक लागत नाही . फक्त उकडलेलं अंड खाण्याऐवजी ते अधिक पौष्टीक आणि चविष्ट बनवण्यासाठी वेगवेगळ्या प्रकारच्या अंड्याचे पदार्थही नाश्त्याला खाता येतील . नाश्त्यामध्ये ब्रोकली , टोमॅटो आणि चीजसोबतच ऑम्लेच असेही कॉम्बिनेशन ट्राय करायला हरकत नाही . ओट्स किंवा ओटमील ओट्स किंवा ओटमील नाश्त्याला खाण्याचे फॅड आहे असे अनेकजण म्हणतात . मात्र , खरोखरच या पदार्थांपासून शरीरारला भरपूर फायबर मिळते . यामुळे हे खाल्ल्याने दीर्घकाळ भूक लागत नाही . ओटमील लोह , मॅग्नेशियम आणि ब जीवनसत्वाचा चांगला स्त्रोत आहे . फळांबरोबरच ओट्सचा नाश्त्यामध्ये समावेश करणे फायद्याचे असते . बदाम बदामामध्ये फायबर मोठ्या प्रमाणात असतात . सकाळी सकाळी बदाम खालल्याने दीर्घकाळ भूक लागत नाही . दिवसभरात १० ते १५ बदाम खाल्ल्याने वेळी - अवेळी भूक लागत नाही . नाश्त्यामध्ये बदामाचा समावेश करणे शक्य नसल्यास रात्रभर पाण्यात भिजवून सकाळी दूधासोबत बदमाचे सेवन केले तरी सतत भूक लागत नाही . ज्यूस नाश्त्यामध्ये भाज्यांचा आणि फळांच्या रसाचा समावेश करावा . सकाळी भाज्या आणि फळांचा रस प्यायल्याने दिवसाची सुरुवात करण्यासाठी आवश्यक असणारी पोषक तत्वे मिळतात . साखरयुक्त रसापेक्षा मिल्कशेकला प्राधान्य देणे फायद्याचे ठरते . दही दह्यामध्ये कॅल्शियमसोबतच प्रोटीन्सही मोठ्या प्रमाणात असतात . फक्त दही आवडत नसल्यास त्यामध्ये फळांचे तुकडे टाकून हे चविष्ट दही नाश्त्याला खात येईल . दह्यात ड्रायफ्रूट्स टाकून खाल्ले तरी ते चवीला छान लागते शिवाय ते आरोग्यासाठीही फायद्याचे असते . सफरचंद ‘ईट अॅपल अ डे कीप डॉक्टर अवे ‘ अशी इंग्रजीमध्ये एक म्हण आहे . नाश्त्याला सफरचंद खाणे आरोग्यासाठी फायद्याचे असते . सफरचंदामध्ये फायबर असतात . नाश्त्याला फायबरयुक्त पदार्थ खालल्यास दीर्घकाळ भूक लागत नाही . नुसतं सफरचंद खाण्याऐवजी पीनट बटर किंवा इतर पदार्थ लावून थोड्या हटके पद्धतीने सफरचंद पोटात ढकलणे चवीच्यादृष्टीने आणि पोटासाठी फायद्याचे ठरते . पीनट बटर अनेकजण नाश्त्याला ब्रेड - बटर खातात . मात्र , साध्या बटर ऐवजी पीनट बटर खाल्ल्यास ते जास्त फायद्याचे असते . दोन चमचे पीनट बटरमधून आठ ग्रॅम प्रोटीन मिळते . या दोन चमचे बटरमध्ये १९० कॅलरी असतात . शुगरलेस पीनट बटर होलग्रेन ब्रेड , ब्राऊन ब्रेड किंवा ओटमीलसोबत खाणे आरोग्यासाठी फायद्याचे तर असते . त्यामुळे बराच काळ भूकही लागत नाही . पनीर पनीर हा कॅल्शियमचा चांगला स्त्रोत आहे . कॅल्शियमशिवाय पनीरमध्ये प्रोटिन्सचे प्रमाणही जास्त असते . अर्धा कप पनीरमधून ९० कॅलरी शरीरात जातात . पनीरमधील केसिन नावाच्या प्रोटिनचे लवकर विघटन होत नाही त्यामुळे नाश्त्याला पनीर खालल्याने दीर्घकाळ भूक लागत नाही . सुकामेवा सुकामेवा हा आरोग्यासाठी खूपच फायदेशीर असतो . सुकामेव्यातील सर्वच घटक हे प्रोटीन आणि फायबरयुक्त असतात . अक्रोड , मनुके , बदाम , पिस्ता , शेंगदाणे , काजू नाश्त्यात खाल्ल्यास फायदा होतो ."
entertainment,"कलर्स मराठीवरील नुकतीच सुरु झालेली ‘लक्ष्मी सदैव मंगलम्’ ही मालिका सध्या बरीच चर्चेमध्ये आहे . विशेषकरून प्रेक्षकांन प्रत्येक भागामध्ये दिसणारे गावाचं सौंदर्य आणि मालिकेमधील कलाकार यामुळे ही मालिका आवडत आहे . त्या गावामध्ये वाढलेली अवखळ , लाघवी प्रेमळ अशी लक्ष्मी म्हणजे समृद्धी केळकर प्रेक्षकांच्या विशेष पसंतीस उतरत आहे . मालिकेमध्ये मल्हार म्हणजेच ओमप्रकाश , आर्वी म्हणजेच सुरभी हांडे प्रेक्षकांना मुख्य भूमिकेत दिसत आहेत यांना देखील प्रेक्षकांची पसंती मिळत आहे . प्रेक्षकांना या व्यतिरिक्त मालिकेमधील अजून एक पात्र आवडत आहे आणि ते म्हणजे बाब्या . बाब्या म्हणजे मालिकेमधील लक्ष्मीचा जीवाभावाचा मित्र . लक्ष्मी मालिकेमध्ये या बाब्याबरोबर गावामध्ये फिरताना दिसते . लक्ष्मीला कुठली दुखापत झाली , तिला कधी कोणाची गरज भासली की , हा बाब्या तिच्याबरोबर सावली सारखा असतो . लक्ष्मीबरोबर असलेला तिचा हा गोड मित्र तिच्या प्रत्येक जखमेवरील मलमच आहे . लक्ष्मी त्याच्यासोबत रमते , त्याच्या मिश्कील स्वभावामुळे , त्याच्या खोड्यांमुळे तिला तिच्या दुःखाचा क्षणभर का होईना विसर पडतो . या बाब्याचे आणि लक्ष्मीचे पडद्यामागेदेखील खूप चांगले नाते आहे . प्रत्येक मालिकेमध्ये एक लहान मुलं असलं की , दिवस कसा निघून जातो हे कळत नाही , थकव्याचादेखील विसर पडतो . संपूर्ण सेटवर चैतन्यपूर्ण वातावरण असते . सेटवर सगळ्यांच्याच मनामध्ये ही लहान मुलं विशेष जागा निर्माण करतात . तसचं काहीसं लक्ष्मी सदैव मंगलम् या मालिकेच्या सेटवर झाले आहे . मालिकेतील बाब्या म्हणजे वेद आंब्रे ठाण्याला रहातो आणि सेटवर जमलेल्या गट्टीमुळे तो लक्ष्मीबरोबरच सेटवर येण जाणं करतो . अभ्यासदेखील सेटवरच पार पडतो . सेटवर सगळेच त्याला ‘चपडचपड’ अशी हाक मारतात . कारण वेदची सेटवर प्रचंड बडबड सुरु असते आणि सगळी बडबड झाल्यानंतर त्याचे असे म्हणणे असते की , ‘मी काही बोलतच नाही’ . अशा या मिश्कील आणि लाघवी स्वभावाच्या वेदने ‘लक्ष्मी सदैव मंगलम्’ मालिकेच्या सेटवर सगळ्यांचीच मनं जिंकली आहेत . लक्ष्मी आणि बाब्याचे पडद्यावर आणि पडद्यामागे खूपच छान जमते जे प्रेक्षकांना मालिकेमध्येदेखील दिसून येते . सेटवर वेद फक्त त्याच्या आईलाच घाबरतो आणि त्याचे बाबा बरोबर असतील तर त्याची सेटवर धम्माल - मस्ती सुरु असते ."
sports,"‘‘ हे वर्ष माझ्यासाठी स्वप्नवत आहे . राष्ट्रीय संघासाठी युरो व क्लबसाठी चॅम्पियन्स लीगचे जेतेपद आणि त्यात बलॉन डी ’ ओर पुरस्कार , यापेक्षा अधिक आनंद यापूर्वी कधीच झाला नाही , ’’ हे मत बलॉन डी ’ ओर पुरस्कार मिळाल्यानंतर पोर्तुगालचा प्रमुख फुटबॉलपटू ख्रिस्तियानो रोनाल्डोने व्यक्त केले . २००९ ते २०१२ या कालावधीत बलॉन डी’ओर पुरस्कारावर लिओनेल मेस्सी हेच नाव कायम राहिले . हा रोनाल्डोपर्वाचा अंत तर नाही ना , अशा चर्चाना उधाणही आले . मात्र या चार वर्षांच्या काळात रोनाल्डो कट्टर प्रतिस्पर्धी मेस्सीला कडवी झुंज देत होता . त्यामुळे बलॉन डी’ओरच्या शर्यतीत मेस्सी आणि रोनाल्डो हीच नावे चर्चेत राहिली . यंदा रोनाल्डोने बाजी मारून कारकीर्दीतील चौथ्या आणि मागील चार वर्षांतील तिसऱ्या बलॉन डी’ओर पुरस्कारावर नाव कोरले . पण हे वर्ष रोनाल्डोसाठी अविस्मरणीय होतेच , या पुरस्काराने त्यात भर घातली . चॅम्पियन्स लीग फुटबॉल स्पध्रेपाठोपाठ युरो चषकही रोनाल्डोने आपल्या खात्यात जमा केला . यातील युरो चषक हा त्याच्यासाठी विशेष महत्त्वाचा आहे . २००४ साली पोर्तुगालला युरो स्पध्रेच्या उपांत्य फेरीत गाशा गुंडाळावा लागला होता . त्या वेळी संघाचा सदस्य असलेला १९ वर्षीय रोनाल्डो ढसाढसा रडला होता . २००४ पासून युरो चषक उंचावण्याचे त्याने पाहिलेले स्वप्न २०१६ साली प्रत्यक्षात उतरले आणि तेव्हाही भावनिकपणे रडणाऱ्या रोनाल्डोला जगाने पाहिले . या रडण्यात फरक हा जय - पराजयाचा होता . २०१६च्या फ्रान्समध्ये झालेल्या युरो स्पध्रेतील अंतिम फेरीत रोनाल्डोला दुखापतीमुळे मैदानाबाहेर जावे लागले होते , तरीही प्रथमोपचार घेत रोनाल्डो मैदानात परतला आणि प्रशिक्षकाची भूमिका वटवत संघाला ऐतिहासिक जेतेपद पटकावून देण्यात सहकार्य केले . टीकाकारांना रोनाल्डो हो स्वकेंद्रित वाटतो . तसे असेलही , परंतु संघाला किंवा क्लबला जेव्हा जेव्हा गरज पडली , तेव्हा रोनाल्डोने एकहाती सामन्याचे चित्र पालटलेले अनेकदा पाहायला मिळाले . त्याचे हे स्वकेंद्रित वागणे संघाच्या फायद्याचेच आहे . इतरांवर अधिक अवलंबून न राहता आपल्या क्षमतेपेक्षा दुप्पट संघाला देणे , हे त्याचे साधेसरळ तंत्र . त्यामुळेच प्रतिस्पर्धी संघातील सर्व खेळाडूंना एकटय़ाने चकवण्याची उपजत किमया त्याच्यात आहे . त्याने स्वतःचे एक विश्व निर्माण केले आहे . वयाच्या ३२व्या वर्षीही तो अगदी सहजतेने संपूर्ण मैदान आपल्या कवेत घेतो , हे उदयोन्मुख खेळाडूंसाठी शिकण्यासारखे आहे . २०१६च्या हंगामात मेस्सीपेक्षा रोनाल्डोची गोलसंख्या कमी असेल , परंतु गोलसंख्येपेक्षा संघाच्या विजयासाठी तो किती फायदेशीर ठरला , हे महत्त्वाचे . वयाची तिशी ओलांडल्यानंतर फुटबॉलपटूंना आपल्या भविष्याची चिंता लागते , परंतु रोनाल्डो ४०व्या वर्षांपर्यंत याच चपळतेने खेळू शकतो , असा दावा रिअल माद्रिद क्लबकडून केला जात आहे . म्हणूनच त्यांनी नुकताच रोनाल्डोच्या करारात २०२१ पर्यंत वाढ केली . मँचेस्टर युनायटेडसह इतर क्लबही दुप्पट किंमत देऊन त्याला करारबद्ध करण्यासाठी प्रयत्नशील होते . बलॉन डी’ओर पुरस्कारापेक्षा रोनाल्डोने कारकीर्दीत बरेच काही मिळवले आहे . क्लब कारकीर्दीत ५०० गोल , पोर्तुगालसाठी सर्वाधिक ६८ गोल , सलग नऊ वेळा युरोपियन फुटबॉल असोसिएशनच्या वर्षांतील सर्वोत्तम संघात स्थान , रिअल माद्रिदसाठी ३७७ गोल , ही न संपणारी यादी अशीच पुढे सरकत राहील . बलॉन डी ’ ओर पुरस्कारानंतर रोनाल्डोने हे स्वप्नवत वर्ष असल्याचे नमूद केले , परंतु आकडेवारीनुसार यात तथ्य आहे का ? रोनाल्डोच्या कारकीर्दीवर टाकलेला दृष्टिक्षेप . ."
entertainment,"क्रिकेटपटू युवराज सिंग आणि अभिनेत्री हेजल किचच्या ‘ग्रॅण्ड वेडींग’नंतर आता आणखी एक जोडी लग्नासाठी सज्ज झालीये . अभिनेत्री सागरिका घाटगे आणि माजी क्रिकेटर झहीर खान या वर्षाअखेरीस लग्नबंधनात अडकणार असल्याची माहिती मिळतेय . एप्रिल महिन्यातच दोघांचा साखरपुडा झाला . झहीरने सोशल मीडियावर साखरपुड्याची बातमी शेअर केली होती . आता दोघांच्या लग्नाबद्दलची काही माहिती समोर आली आहे . ‘लग्नासाठी मी खूप उत्सुक आहे . अद्याप तारीख ठरली नसली तरी या वर्षाअखेरीस आमचं लग्न होईल एवढंच मी सांगेन , ’ असे सागरिकाने सांगितले . झहीर आणि सागरिकाचं लग्न कसं होणार याची उत्सुकता अनेकांनाच आहे . मात्र अद्याप काहीच तयारी झालं नसल्याचं सागरिका म्हणते . ‘आम्ही लग्नासाठी शॉपिंगसुद्धा केलेली नाही . लग्नाचा हॉलही बुक झालेला नाही . लग्नाच्या तयारीचा विषय काढला की आता फार वेळ उरलेला नाही हेच आमच्या लक्षात येऊन ताण येतो . कमी वेळात सगळी तयारी कशी करायची याचा विचार आम्ही करत आहोत , ’ असं तिने पुढे सांगितलं . साखरपुड्यानंतर झहीर आणि सागरिका एकमेकांना जास्त वेळ देण्याला प्राधान्य देत असल्याचं दिसून आलं . जमैका , न्यूयॉर्क , लंडनमध्ये फिरतानाचे दोघांचे फोटोही सोशल मीडियावर पाहायला मिळाले होते . एका कॉमन फ्रेंडमुळे या दोघांची पहिल्यांदा भेट झाली आणि मैत्री जमली . या मैत्रीचं हळूहळू प्रेमात रुपांतर झालं . ‘चक दे इंडिया’ , ‘प्रेमाची गोष्ट’ या चित्रपटांमध्ये सागरिकाने भूमिका साकारली . आता लग्नानंतरही अभिनय क्षेत्रातील करिअर पुढे नेणार असल्याचंही तिने स्पष्ट केलं . तिच्या या निर्णयाला झहीरचाही पाठिंबा असल्याचं तिने सांगितलं ."
sports,"ऑस्ट्रेलियाविरुद्धचा चौथा कसोटी सामना पावसाच्या सततच्या व्यत्ययामुळे अनिर्णित राहिला . पण भारताने कसोटी मालिका मात्र २ - १ने जिंकली . भारताला स्वातंत्र्य मिलाळाल्यापासून प्रथमच टीम इंडियाने ऑस्ट्रेलियाच्या भूमीत कसोटी मालिका जिंकण्याचा भीमपराक्रम केला . या मालिकेत चेतेश्वर पुजारा याने ४ सामन्यात ३ शतके ठोकली . शेवटच्या सामन्यात तर त्याने १९३ धावांची खेळी केली . त्यामुळे या मालिका विजयानंतर पुजारावर स्तुतिसुमनांचा वर्षाव सुरु आहे . त्यातच मास्टर ब्लास्टर सचिन तेंडुलकर याने ऑस्ट्रेलियातील ऐतिहासिक विजयाचा शिल्पकार पुजाराच असल्याचे म्हंटले आहे . एका कार्यक्रमात तो बोलत होता . भारताच्या या ऐतिहासिक विजयाबाबत महत्वाचा घटक कोणता ? असा प्रश्न सचिनला विचारण्यात आला होता . तेव्हा सचिन म्हणाला की संघातील सर्वच क्रिकेटपटूंनी झकास कामगिरी केली आहे . त्यामुळे कोणा एकाचे असे नाव घेणे शक्य नाही . पण तरीही सांगायचे झाले , तर या विजयाचा शिल्पकार चेतेश्वर पुजाराच आहे . त्याच्या खेळीच्या शैलीवर प्रचंड टीका करण्यात आली . त्याने शतकी खेळी करूनही सामना पराभूत झाल्यास त्याला जबाबदार ठरवण्यापर्यंत काही क्रिकेटपटूंची मजल गेली . पण अखेर त्यानेच मालिका जिंकवून दिली आणि मालिकावीराचा किताब पटकावला , असे तो म्हणाला . मला पुजाराचे कौतुक करताना गोलंदाजांना अजिबात कमी लेखायचे नाही . वेगवान आणि फिरकी गोलंदाजांनी अतिशय चांगली कामाघीरी केली . त्यामुळे भारताला ऑस्ट्रेलियन फलंदाजीवर लगाम लावता आला . त्यामुळे विजयाचे श्रेय त्यांनाही द्यायला हवे , असे तो म्हणाला . दरम्यान , भारतीय संघ हा ऑस्ट्रेलियाच्या भूमीत यजमानांना कसोटी मालिकेत पराभूत करणारा केवळ पाचवा पाहुणा संघ ठरला . ऑस्ट्रेलियाच्या संघाला त्यांच्याच भीमावर लोळवणे हे अवघड आहे . या आधी इंग्लंड , विंडीज , न्यूझीलंड आणि दक्षिण आफ्रिका या केवळ ४ संघांनी कांगारूंना त्यांच्याच भूमीत कसोटी मालिकेत धूळ चारली होती . अशा या खास यादीत टीम इंडियाचे नावही सामील झाले ."
sports,२०१८ - १९ मधील रणजी सामन्याच्या अखेरच्या फेरीत मध्यप्रदेश संघ फक्त ३५ धावांवर बाद झाला . एकवेळ मध्य प्रदेशचे ३५ वर तीन गडी बाद होते . मात्र सात फलंदाज शून्य धावांवर बाद झाल्याने मध्यप्रदेशच्या नावावर लाजिरवाण्या विक्रमाची नोंद झाली आहे . मध्यप्रदेशला विजयासाठी ३४३ धावांचे आव्हान मिळाले होते . पण संपूर्ण संघ फक्त ३५ धावांवर बाद झाला . मध्यप्रदेशचा ३०७ धावांनी पराभव झाला आहे . दोन दिवसांपूर्वी त्रिपुराचा संघही फक्त ३५ धावांवर बाद झाला होता . ३५ हा मध्यप्रदेशचा रणजी क्रिकेटच्या इतिहासातील सर्वात कमी धावसंख्या आहे . मध्यप्रदेशला दोन्ही डावात १०० धावांही पार करता आल्या नाहीत . पहिल्या डावात ९१ धावावर संघ आटोपला होता . तर दुसऱ्या डावात फक्त ३५ धावावर आटोपला . मध्यप्रदेशच्या दुसऱ्या डावात आंध्रप्रदेशच्या के . व्ही ससिकांतने ८ षटकांमध्ये ६ विकेट्स घेतल्या होत्या . शतकी खेळी करणारा करण शिंदेला सामनावीराचा पुरस्कार मिळाला .
entertainment,"‘फोर्ब्स’ यादीत आपल्या आवडत्या कलाकाराचं नाव आहे की नाही , हे जाणून घेण्याची साऱ्यांनाच उत्सुकता असते . हॉलिवूड कलाकारांसोबत बॉलिवूड कलाकारांच्या नावांचाही समावेश या यादीत आहे . सर्वात श्रीमंत अभिनेत्यांच्या यादीत मार्क वहल्बर्गने बाजी मारली आहे . तर या यादीत बॉलिवूडच्या तीन अभिनेत्यांचीही नावं आहेत . श्रींमत अभिनेत्यांच्या यादीत शाहरुख खान आठव्या स्थानावर आहे . त्याच्या मागोमाग सलमान खान आणि अक्षय कुमार यांनीही आपले नववे आणि १० वे स्थान निश्चित केले आहे . ’फोर्ब्स’ने प्रसिद्ध केलेल्या यादीनुसार एसआरकेने वर्षाला सुमारे २४३ . ५० कोटी रुपयांची कमाई केली . सलमानने यावर्षी २३७ कोटी रुपयांची तर अक्षय कुमारने २२७ . ५ कोटींची कमाई केली . कथा पडद्यामागचीः रंगभूमीची साधना ही एका तपाप्रमाणे - किशोरी शहाणे - विज त्यांची ही कमाई पाहून ‘फोर्ब्स’ने या तीनही सुपरस्टारची नावं जगात सर्वाधिक कमाई करणाऱ्या कलाकारांच्या यादीत विराजमान केली आहेत . या यादीत यंदा आमिर खानचे नाव मात्र कुठेच दिसले नाही . विशेष म्हणजे ‘दंगल’ सिनेमाने जगभरात एवढी भरघोस कमाई करुनही आमिरचे नाव या यादीत नाही याचेच आश्चर्य त्याच्या चाहत्यांना आहे . ‘दंगल’ सिनेमाने फक्त चीनमध्येच २००० कोटींहून अधिक कमाई केली . या मासिकाने १ जून २०१६ पासून ते १ जून २०१७ या १२ महिन्यांच्या कालावधीचा अभ्यास केला . तर ‘दंगल’ सिनेमा गेल्यावर्षी २३ डिसेंबरला प्रदर्शित झाला होता . या सिनेमाने सर्वाधिक कमाई जानेवारी ते जून या कालावधीत केली . मार्क वहल्बर्ग हा सर्वाधिक कमाई करणारा अभिनेता ठरला . त्याचे वर्षभरातले मानधने हे शाहरुखच्या मानधनापेक्षा ७९ टक्क्यांनी जास्त आहे . ‘ट्रान्सफॉमर्स - द लास्ट नाइट’ या त्याच्या सिनेमाने फारशी कमाई केली नसली तरी त्याच्या ठरलेल्या मानधनाने त्याला सर्वोच्च पदी नेऊन बसवले . त्याची या वर्षाची कमाई ही हॉलिवूडचा सुपरस्टार ड्वेन जॉनसन अर्थात द रॉकपेक्षाही जास्त आहे . गेल्या वर्षी द रॉक हा या यादीत सर्वोच्च स्थानावर होता . यंदा ६ . ५ कोटी डॉलर्सची कमाई त्याने केली . ख्रिस हॅम्सवर्थ , सॅम्युअल जॅक्सन आणि टॉम हँक्स हे कलाकार मात्र बॉलिवूडच्या कलाकारांच्याही मागे राहिले . सर्वात व्यग्र अभिनेता अशी ओळख असणाऱ्या मार्क रफेलोला २० व्या स्थानावर समाधान मानावे लागले . ‘ला ला लँड स्टार’ एमा स्टोन यावर्षी जगातील सर्वाधिक मानधन घेणाऱ्या अभिनेत्रींमध्ये अग्रस्थानी आहे . यावर्षी तिने २ . ६ कोटी डॉलर्सची कमाई केली . तर २ . ५५ कोटी डॉलर्सची कमाई करत जेनिफर अॅनिस्टनने दुसरे स्थान पटकावले आहे . या यादीवरुन हॉलिवूडमध्ये अभिनेता आणि अभिनेत्री यांच्या मानधनात किती मोठी तफावत आहे हे प्रकर्षाने जाणवते . यंदा या यादीतून दीपिका पदुकोणचेही नाव वगळण्यात आले . गेल्या वर्षी तिने या यादीत टॉप १० मध्ये स्थान पटकावले होते ."
sports,"नवनीत कौरची हॅट्ट्रिक ; जपानचा ४ - १ असा धुव्वा नवनीत कौरच्या हॅट्ट्रिकच्या जोरावर भारतीय महिला हॉकी संघाने आशियाई चॅम्पियन्स चषक स्पध्रेत जपानचा ४ - १ असा धुव्वा उडवून दमदार सलामी दिली . अनुपा बार्ला भारताच्या खात्यात एका गोलची भर घातली . भारतीय खेळाडूंनी सुरुवातीपासून सामन्यावर पकड घेतली होती . बचाव आणि आक्रमकता यांचा योग्य समतोल राखताना त्यांनी जपानचा बचाव खिळखिळीत केला . वंदना कटारिया आणि लिलिमा मिंझ यांनी जपानची बचावफळी भेदून गोल करण्याच्या संधी निर्माण करण्यात मोलाची भूमिका बचावली . वंदनाच्या पासवर नवनीतने ७व्या मिनिटाला भारताचे खाते उघडले . कर्णधार सुनीता लाक्राने बचावात चांगली कामगिरी बजावली . नवनीतने पुन्हा एकदा वंदनाच्या पासवर २५ यार्डावरून सुरेख गोल केला आणि भारताला २ - ० अशा आघाडीवर नेले . भारताने सामन्यावरील वर्चस्व कायम राखले आणि तिसऱ्या सत्रात तीन मिनिटांच्या कालावधीत त्यांना दोन पेनल्टी कॉर्नर मिळाले . मात्र दीप ग्रेस एक्का आणि गुरजीत कौर यांना त्यावर गोल करण्यात अपयश आले . जपाननेही तीन सलग पेनल्टी कॉर्नर कमावले , परंतु भारताची अनुभवी गोलरक्षक सविताने त्यांचे आक्रमण थोपवले . भारतासाठी तिसरा गोल अनुपाने केला . उदिताच्या अप्रतिम पासवर अनुपाने ५३व्या मिनिटाला भारताच्या खात्यात भर घातली . ५५व्या मिनिटाला नवनीतने वैयक्तिक हॅट्ट्रिक पूर्ण करताना भारताची आघाडी ४ - ० अशी मजबूत केली . जपानकडून ५८व्या मिनिटाला अकी यमाडाने एकमेव गोल केला . ‘‘या विजयाने पुढील सामन्यात आणखी चांगली कामगिरी करण्याचा आत्मविश्वास मिळाला आहे . मी प्रथमच सामन्यातील सर्वोत्तम खेळाडू ठरले आणि त्यामुळे माझ्यासाठी या आनंदाचे मोल अधिक आहे , ’’ असे नवनीत म्हणाली ."
entertainment,"‘सिम्बा’ चित्रपटाच्या प्रमोशनसाठी अभिनेता रणवीर सिंग लवकरच झी मराठीवरील ‘चला हवा येऊ द्या’ या लोकप्रिय मालिकेमध्ये येणार आहे . सोमवारी आणि रविवार या भाग प्रेक्षकांना पाहता येणार आहे . भाऊ कदमने चला हवा येऊ द्या या कार्यक्रमात सिम्बा साकारला आहे . भाऊ कदमने प्रेक्षकांना हासवण्यासाठी रवणीरच्या चित्रपटातील काही संवादला आपला टच दिला आहे . रणवीर सिंह आपल्या प्रत्येक सिनेमा आणि हटके डान्समुळे कायमच चर्चेत राहिला आहे . रणवीर सिंहच्या ‘बाजीराव मस्तानी’ सिनेमातील ‘मल्हारी’ हे गाणं अतिशय लोकप्रिय आहे . चला हवा येऊ द्या मध्ये भाऊ कदमने चक्क ‘मल्हारी’ या गाण्यावर डान्स केला . या गाण्यावरचा भाऊचा डान्स बघून रणवीर सिंह , रोहित शेट्टी आणि सिम्बाची संपूर्ण टीम आश्चर्यचकित झाली . आणि हास्याचा एकच कल्लोळ फुटला . सोमवारी भाऊ कदम सिम्बा होऊन तुम्हाला हसवण्यासाठी येत आहे . ‘सिम्बा’ हा सिनेमा २८ डिसेंबर रोजी २०१८ प्रदर्शित होत असल्याने या वर्षीच्या शेवटच्या आठवड्यात चला हवा येऊ द्यामध्ये रणवीर येण्याची शक्यता व्यक्त केली जात आहे . रणवीर सिंग अतिउत्साह , सगळ्यांमध्ये मिळून मिसळून राहणं , खोडकर स्वभाव अनेकांना भावतो . रणवीरचा बिधास्तपणा त्याला नेहमीच इतरांपेक्षा वेगळं ठरवतो . एखादी गोष्ट मनात आली की लोक काय म्हणतील याचा विचार करण्याऱ्यांपैकी रणवीर नाही . त्यामुळेच आता तो चला हवा येऊ द्याच्या मंचावर काय काय धम्माल करतो याकडे मराठी प्रेक्षकांचे लक्ष लागून राहिलेले आहे . ‘सिम्बा’ सिनेमामध्ये मराठमोळ्या सिद्धार्थ जाधवचीही महत्वाची भूमिका असल्याने या कार्यक्रमामध्ये तोही सहभागी आहे . या आधी आलेले बडे स्टार्स चला हवा येऊ द्या मध्ये बॉलिवूडमधील मोठे कलाकार येण्याची ही काही पहिली वेळ नाही . याआधीही थुकरटवाडीमध्ये शाहरुख खान , सलमान खान , जॉन अब्राहम , अक्षय कुमार , इरफान खान , अजय देवगण , रितेश देशमुख यासारख्या मंडळींने हजेरी लावली आहे . या यादीमध्ये आता रणवीरचाही समावेश होणार आहे ."
entertainment,"काही दिवसांपूर्वी ' मी पण सचिन ' या चित्रपटाचं पोस्टर सोशल नेटवर्किंग साईटवर झळकलं होतं . यावरुन या चित्रपटात काय पाहायला मिळणार याची उत्सुकताही अनेकांना लागून राहिली होती . आता या चित्रपटाचा टीझरही सोशल नेटवर्किंग साईटवर प्रदर्शित करण्यात आला आहे . ' डोन्ट स्टॉप चेसिंग युअर ड्रीम ' अशी टॅगलाईन असलेल्या या चित्रपटात स्वप्नील जोशी क्रिकेटपटूची भूमिका साकारताना दिसतोय . खेळ असो , नाहीतर आयुष्य , शेवटचा टप्पा पडल्याशिवाय कधीही हार मानायची नाही , असा प्रेरणादायी संदेश या टीझरमधून देण्यात येत आहे . गावात राहूनही लंडनच्या लॉर्ड्स ग्राउंडवर क्रिकेट खेळण्याचं स्वप्न उराशी बाळगून , त्या मार्गानं प्रयत्न करणाऱ्या स्वप्निलच्या आयुष्यात काही विचित्र घडामोडी घडत असल्याचं या टीझरमधून दिसत आहे . त्यामुळे स्वप्नीलचं हे स्वप्न पूर्ण होतंय , की अधुरं राहतंय , हे चित्रपट पाहिल्यावरच कळेल . इरॉस इंटरनॅशनल आणि एव्हरेस्ट इंटरटेंटमेन्ट प्रस्तुत आणि गणराज असोसिएट निर्मित ' मी पण सचिन ' चित्रपट येत्या 1 फेब्रुवारीला प्रदर्शित होत आहे . नीता जाधव आणि गणेश गीते या चित्रपटाचे निर्माता असून श्रेयश जाधव यांनी लेखन आणि दिग्दर्शनाची धुरा सांभाळली आहे . इरॉस इंटरनेशनलद्वारे ' मी पण सचिन ' या चित्रपटाचे जागतिक स्तरावर वितरणही केले जाणार आहे ."
lifestyle,"ज्योत्स्ना भाटवडेकर – response . lokprabha @ expressindia . com प्रतिशब्द भाषा हा मानवाच्या जीवनातला एक अविभाज्य घटक आहे . आपले विचार , भावना मांडण्यासाठीचे भाषा हे एक प्रभावी माध्यम आहे . प्रत्येक भाषा ही काळाच्या ओघात बदलताना , नवी रूपे धारण करताना दिसते . काळानुरूप , आजूबाजूच्या परिस्थितीनुसार भाषेमध्ये अनेक परिवर्तने घडताना दिसतात . परिवर्तनशील असणं हा भाषेचा एक गुणधर्मच आहे असे म्हणता येईल . याचं अगदी साधं उदाहरण म्हणजे दोन पिढय़ांतील भाषेच्या वापरात असणारा फरक होय . इतर भाषांप्रमाणे मराठी भाषेच्या संदर्भातली परिस्थितीसुद्धा फार वेगळी नाही . मराठीतसुद्धा काळानुरूप अनेक बदल झालेले आपल्याला सहज जाणवतात . आजच्या तरुण मुलांच्या तोंडी असणारी मराठी ही आधीच्या मराठीपेक्षा वेगळी आहे असे आपण बऱ्याचदा म्हणतो . या तरुणांच्या मराठीवर इंग्रजी भाषेचा प्रभाव बऱ्याच प्रमाणात दिसून येतो . आपला इतिहास बघता जागतिकीकरण आणि तंत्रज्ञानाच्या युगात वाढलेल्या या तरुण - तरुणींवर इंग्रजीचा प्रभाव असणे साहजिक आहे . त्यामुळे इंग्रजी किंवा अन्य भाषेतून आलेल्या शब्दांनी मिश्रित अशी भाषा ही मुलं वापरताना दिसतात . पण गंमत म्हणजे या सगळ्या परिस्थितीतही इतर भाषांतून आलेल्या शब्दांसाठी आपल्या भाषेत प्रतिशब्द वापरणं किंवा नवीन प्रतिशब्द तयार करणं शक्य आहे याची जाणीवही काही प्रमाणात त्यांच्यापर्यंत पोहोचलेली दिसते . हल्ली कट्टय़ाशेजारून जाता जाता सहजपणे तरुणांच्या बोलण्यातून रोजच्या वापरातल्या इंग्रजी शब्दांसाठी पर्यायाने वापरला जाणारा असा एखादा गमतीशीर शब्द कानावर पडतो . समाजमाध्यमांवर नजर टाकली तरी काही प्रमाणात आपल्याला गमतीशीर वाटणाऱ्या अशा प्रतिशब्दांची रेलचेल दिसून येते . अगदी साधी उदाहरणं सांगायची झाली तर ‘‘चल एक सेल्फी घेऊया’’ हे वाक्य या फोटोमय जगात आणि सेल्फीच्या जमान्यात नेहमीच अग्रस्थानी असतं . आता सेल्फीसाठी पर्यायी म्हणून ‘स्वछबी’ तर सेल्फी - स्टिकसाठी ‘स्वयंप्रतिमाखेचकदूरसंचालितदण्डुका’ हे शब्द तरुणांच्या बोलीत बऱ्याच ठिकाणी सहजपणे ऐकायला मिळतात . याच्या जोडीला नेहमी अद्ययावत राहण्याची शपथ घेतलेल्या व्हॉट्सअॅपच्या डीपीसाठी ‘दचि’ ( दर्शनी चित्र ) , चॅट विंडोसाठी ‘संभाषण खिडकी’ किंवा ‘गप्पांची खिडकी’ तर नेहमीच आपल्या भावनांना दृश्यरूपाने वाट करून देणाऱ्या इमोजीजना ‘भावचिन्ह’ असे अनेक प्रतिशब्द कट्टाबोलीतही वावरताना दिसतात . कोणतीही गोष्ट शोधण्यात आपली मदत करणाऱ्या सर्च इंजिनला अरे आपला ‘हुडक्या’ आहे की असं आपुलकीनं म्हटल जातं . यांखेरीज सँडविचला ‘चेंगरी’ , आइसक्रीमला ‘शीत मलाई’ तर क्रिकेटला ‘चेंडू - फळी’ असे अनेक शब्द तरुणांच्या बोलीतून ऐकावयास मिळतात . या सगळ्यांबरोबरच कीबोर्डला ‘कळपट’ , टायिपगला ‘टंकन’ , अॅप्लिकेशनला ‘अनुप्रयोग’ अशा अनेक प्रचलित पारिभाषिक संज्ञांचाही काही प्रमाणात तरुणांच्या बोलीत समावेश असतो . प्रतिशब्द हे प्रकरण वर वर पाहता फार गंमतशीर वाटतं . पण यातला गमतीचा भाग सोडला तर काही गोष्टींची जाणीव यातून घडायला हवी . त्या म्हणजे , आपल्या भाषेत प्रतिशब्द निर्माण करणं शक्य आहे तसेच इतर भाषेतून आलेल्या शब्दांसाठी अनेकांनी तयार केलेले काही पर्यायी शब्दही आपल्याकडे उपलब्ध आहेत . आजच्या तरुणांच्या भाषेतील प्रतिशब्द पाहता त्यामध्ये बऱ्याचदा जुन्या शब्दांची सांगड घालण्यात आल्याचं लक्षात येतं तर काही वेळा एखाद्या परकीय शब्दासाठी प्रतिशब्द म्हणून पूर्णत नवीन शब्दही तयार केला जातो . हे शब्द जसे वापरात येतात तसे तसे काही काळाने रूढसुद्धा होतात . भाषेमध्ये कोणतेही शब्द रूढ होण्यास फार काळ लागत नाही . नवीन आलेले परकीय शब्द जसे चटकन आपल्या भाषेत रूढ होऊन गेले तसे त्यांच्यासाठी तयार होत असणारे प्रतिशब्द रूढ होण्यास खरंतर काही अडचण नसावी . प्रत्येक भाषेमध्ये नवीन शब्द घडवण्याचं किंवा पर्यायी शब्द निर्माण करण्याचं जे सामथ्र्य आहे हे लक्षात घेतलं तर परभाषांतून मराठीत आलेल्या शब्दांचं मराठीकरण करता येणं शक्य आहे हेही समजतं . आपल्या भाषेच्या सद्यःस्थितीचा विचार करता प्रतिशब्द घडवण्याच्या आणि वापरण्याच्या या क्रियेचं महत्त्व आपल्याला कळणं गरजेचं आहे . आपली भाषा प्रवाही राहण्यासाठी असे प्रतिशब्द घडवत राहू आणि हे घडवलेले शब्द आपण वापरत राहू असा विचार प्रत्येकाने करणे आज गरजेचे आहे . सैजन्य – लोकप्रभा"
sports,"सात वर्षांनंतर सुदीरमन चषक बॅडमिंटन स्पध्रेच्या उपांत्यपूर्व फेरीत प्रवेश करणाऱ्या भारतीय संघाला शुक्रवारी बलाढय़ चीन संघाच्या आव्हानाला सामोरे जावे लागणार आहे . २०११साली उपांत्यपूर्व फेरीत प्रवेश करणाऱ्या भारताला १ - ३ अशा फरकाने चीनकडून पराभव पत्करावा लागला होता . त्यामुळे पुन्हा एकदा भारत व पदक यांच्यामध्ये चिनी भिंतीचा अडथळा आला आहे . सात वर्षांपूर्वी झालेल्या पराभवाचा वचपा काढण्यासाठी भारतीय संघ आतूर आहे . चीनच्या संघात लीन डॅन आणि चेन लाँग ( रिओ ऑलिम्पिक सुवर्णपदक विजेता ) या दोन ऑलिम्पियन विजेत्या खेळाडूंचा समावेश आहे . त्यामुळे भारताच्या पुरुष एकेरीतील खेळाडूंना या दोघांचे बलाढय़ आव्हान पेलण्यासाठी कठोर परिश्रम घ्यावे लागणार आहेत . पुरुष एकेरिीत किदम्बी श्रीकांत यानेच लीन डॅनला नमवण्याची किमया केली आहे . त्यामुळे येथेही २०१४च्या चीन खुल्या टेनिस स्पध्रेतील कामगिरीच्या पुनरावृत्तीची अपेक्षा श्रीकांतकडून आहे . महिला एकेरित रिओ ऑलिम्पिक स्पध्रेतील रौप्यपदक विजेती पी . व्ही . सिंधूसमोरही खडतर आव्हान आहे . तिला हे बिंगजिओ आणि सून यू या अनुक्रमे जागतिक क्रमवारीत सातव्या व सहाव्या क्रमांकावर असलेल्या खेळाडूंचा सामना करावा लागणार आहे . गेल्या महिन्यात झालेल्या आशियाई अजिंक्यपद स्पध्रेत जागतिक क्रमवारीत पाचव्या स्थानावर असलेल्या सिंधूला बिंगजिओकडून पराभवाचा धक्का सहन करावा लागला होता , तर सिंधूची सूनविरुद्धची जय पराजयाची आकडेवारी ३ - ४ अशी आहे . महिला दुहेरीत जागतिक क्रमवारीत चौथ्या स्थानावर असलेल्या चेन क्विंग्चेन व जिया यिफान आणि बाओ यिक्सिन व टँग जिन्हूआ यांचा अडथळा पार करण्यासाठी भारताच्या अश्विनी पोनप्पा व एन . सिक्की रेड्डी जोडीला तुल्यबळ संघर्ष करावा लागणार आहे . मिश्र दुहेरीतही अश्विनी आणि युवा खेळाडू सात्विकसाईराज रॅन्कीरेड्डी यांना सातत्यपूर्ण खेळ करून जागतिक क्रमवारीत दुसऱ्या स्थानावर असलेल्या लू काई व हुआंग याकिओंग यांच्यावर विजय मिळवण्यासाठी खूप मेहनत घ्यावी लागणार आहे . पुरुष दुहेरीत लियू युचेन व ली जुन्हुई आणि झँग नान आणि फू हैफेंग हे दोन बलाढय़ पर्याय चीनकडे आहेत . त्यामुळे भारताच्या बी सुमिथ रेड्डी आणि मनू अत्री या जोडीची कसोटी लागणार आहे . दुसऱ्या उपांत्यपूर्व फेरीत जपान आणि मलेशिया यांच्यात लढत रंगणार आहे ."
lifestyle,"निरोगी आरोग्यासाठी जीवनशैली चांगली असणे अतिशय आवश्यक असते . सध्या आपल्याला होणारे ७० ते ८० टक्के आजार हे चुकीच्या जीवनशैलीमुळे होतात , असे डॉक्टरांकडून वारंवार सांगण्यात येते . मात्र खाण्याच्या चुकीच्या वेळा , आहाराच्या अयोग्य पद्धती , अपुरी झोप , व्यायामाचा अभाव आणि इतर अनेक गोष्टींमुळे आरोग्याच्या विविध तक्रारी उदभवतात . याविषयी आपण बऱ्याच गोष्टी वाचतो आणि ऐकतोही . सध्या अशाच प्रकारचा एक फोटो सोशल मीडियावर व्हायरल होत आहे . यामध्ये सापशिडीच्या खेळाप्रमाणेच आरोग्याशी निगडीत गोष्टी अतिशय उत्तम पद्धतीने समजून सांगितल्या आहेत . हे पदार्थ खा आणि थकवा दूर करा आता सापशिडी म्हटल्यावर लहानपणी आपण खेळत असलेली सापशिडी डोळ्यांसमोर येते . सापाच्या तोंडातून खाली गेल्यावर होणारी हार आणि शिडीमुळे एकदा वर गेल्यावर मिळणारा आनंद आपल्याला आठवतो . पण दैनंदिन जीवनात कोणत्या चुकीच्या गोष्टी केल्यामुळे तुम्हाला खाली जाण्याची वेळ येते आणि चांगल्या गोष्टींचा अवलंब केल्यास आरोग्य कशापद्धतीने सुधारते हे अतिशय नेमक्या पद्धतीने दाखविण्यात आले आहे . या दिशेला डोके करुन झोपताय ? काळजी घ्या हा फोटो दवाखान्यात लावण्यात आला आहे , अशा कॅप्शनखाली तो सोशल मीडियावर व्हायरल होतो आहे . यामध्ये तुम्ही धुम्रपान करत असाल तर तुम्हाला कोणत्या समस्या भेडसावतील , जंक फूड खाल्ल्यास काय त्रास होईल , दैनंदिन जीवनामध्ये अनियमितता असल्यास अशा गोष्टी सापाच्या तोंडाशी दाखविण्यात आल्या आहेत . त्यामुळे होणारे त्रास सापाच्या शेपटीशी देण्यात आले आहेत . तर हिरव्या पालेभाज्या आणि फळांचा आहारातील समावेश , अन्नपदार्थांमध्ये मिठाचे कमी प्रमाण , जिने चढणे अशा गोष्टी शिडीच्या खालच्या बाजूला दाखविल्या आहेत . म्हणजेच या चांगल्या गोष्टींचा अवलंब केल्यास तुमची तब्येत चांगली राहिल , असेच याठिकाणी सुचवायचे आहे . त्यामुळे रंगीबेरंगी अशी ही अनोखी सापशिडी तुम्ही तुमच्या घरातही लावू शकता . जेणेकरून कुटुंबातील सर्वांचेच आरोग्य सुदृढ राहण्यास मदत होईल ."
lifestyle,"इंटरनेट बँकींग वापरणे ही सध्या अतिशय सामान्य गोष्ट झाली आहे . या माध्यमातून मोबाईल किंवा लॅपटॉपवर बँक खाते अगदी सहज हाताळता येते . तुम्हीही स्टेट बँक ऑफ इंडियाची इंटरनेट बँकींग सुविधा वापरत असाल तर तुमच्यासाठी ही अतिशय महत्त्वाची बातमी आहे . तुम्ही तुमचा मोबाईल क्रमांक बँक खात्याशी लिंक केला नसेल तर तुम्हाला ही सुविधा वापरता येणार नाही असे बँकेने नुकतेच जाहीर केले आहे . ही घोषणा आता करण्यात आली असली तरीही येत्या १ डिसेंबरपासून हा नियम लागू होणार आहे . त्यामुळे तुम्हाला आपला इंटरनेट बँकींगचा अॅक्सेस ब्लॉक होऊ द्यायचा नसेल तर तुम्ही लवकर आपला मोबाईल क्रमांक बँक खात्याशी संलग्न करुन घ्या . अन्यथा १ डिसेंबरपासून तुमची इंटरनेट बँकींग सुविधा बंद होईल . हे टाळण्यासाठी तुमच्या जवळच्या बँकेच्या शाखेला भेट द्या . तुमचा मोबाईल क्रमांक अकाऊंटला लिंक आहे की नाही असे तपासा… १ . www . onlinesbi . com या वेबसाईटवर क्लिक करा . २ . तुमचा युजर आयडी आणि पासवर्ड टाकून लॉगइन करा . ३ . लॉगइन झाल्यानंतर My Accounts and Profile वर क्लिक करा . ४ . यातील Profile या पर्यायावर क्लिक करा . ५ . यात Personal Details / Mobile यावर क्लिक करा . ६ . याठिकाणी तुम्हाला तुमचा प्रोफाईल पासवर्ड टाकावा लागेल . ( हा पासवर्ड तुमच्या लॉगइन पासवर्डपेक्षा वेगळा असतो . ) ७ . यामध्ये तुम्हाला अकाऊंटशी लिंक केलेला तुमचा रजिस्टर केलेले नाव , मेल आयडी आणि मोबाईल नंबर दिसेल . ८ . तुम्ही आधीच मोबाईल क्रमांक लिंक केला असेल तर तो तुम्हाला याठिकाणी दिसेल . अन्यथा तुम्हाला तो लिंक करण्यासाठी जवळच्या शाखेला भेट द्यावी लागेल ."
sports,"विराट कोहलीच्या नेतृत्त्वाखाली खेळणारा भारतीय संघ सध्या चांगल्याच फॉर्मात आहे . घरच्या मैदानावर खेळताना ऑस्ट्रेलियाविरुद्ध वन - डे मालिकेत ४ - १ ने विजय मिळवत भारतीय संघाने मालिका जिंकली . सलामीवीर रोहित शर्मा आणि अजिंक्य रहाणेचा चांगला फॉर्म आणि मधल्या फळीत हार्दिक पांड्याची अष्टपैलू खेळी हे भारतासाठी या मालिकेतले काही जमेचे मुद्दे . मात्र कर्णधार विराट कोहलीला या मालिकेत फलंदाजीत हवीतशी चमक दाखवता आली नाही . ५ सामन्यांमध्ये विराटच्या नावावर केवळ १८० धावा जमा आहेत . अवश्य वाचा – टी - २० नंतर आता टी - १० स्पर्धा , सेहवागही मैदानात उतरण्याची शक्यता भारताचा माजी खेळाडू वीरेंद्र सेहवागच्या मते यात विराट कोहलीला कोणतीही चिंता करण्याचं कारण नाही . याउलट कर्णधारपदाची जबाबदारी हातात आल्यानंतर विराटच्या फलंदाजीत सुधारणा झाल्याचेही वीरेंद्र सेहवागने म्हटलंय . ‘इंडिया टुडे’ वृत्तसंस्थेला दिलेल्या मुलाखतीत सेहवागने आपलं मत मांडलं . “सध्या भारताने आगामी न्यूझीलंड आणि श्रीलंकेविरुद्धच्या मालिकेवर आपलं लक्ष केंद्रित करायला हवं . या मालिकेत विराट कोहली आपल्या फॉर्मात परत येईल , यात शंका नाही . ” अवश्य वाचा – …आणि विराट कोहलीचं टोपणनाव जगजाहीर झालं ! यावेळी मोक्याच्या क्षणी आपली विकेट न फेकता चांगला खेळ करण्यासाठी सेहवागने विराटला खास गुरुमंत्र दिला . “मी आणि सचिन ज्यावेळी भारताच्या डावाची सुरुवात करायचो , त्यावेळी सचिनने सांगितलेली ही गोष्ट माझ्या कायम लक्षात राहिली . एक धाव घेण्याच्या नादात आपण आपली विकेट फेकणं चुकीचं आहे . चोरटी धाव घेण्याच्या नादात जेव्हा आपण धावबाद होतो तेव्हा आपल्या खेळाबद्दल आपण गंभीर नसल्याचं दिसून येतं . याऐवजी धोकादायक चेंडू सोडून देत , चेंडू टप्प्यात येताच त्याच्यावर प्रहार करणं केव्हाही चांगलं . ” विराटने ही ट्रीक लक्षात ठेवली तरी त्याची फलंदाजी पूर्वीसारखी होईल असंही सेहवानगने म्हटलंय . भारत आणि ऑस्ट्रेलिया यांच्यात शनिवारपासून टी - २० मालिकेला सुरुवात होणार आहे . वन - डे मालिकेत विराटला फारशी चांगली कामगिरी करता आलेली नसल्याने टी - २० सामन्यात विराट कशी कामगिरी करतो याकडे सर्वांचं लक्ष असणार आहे . अवश्य वाचा – … म्हणून यंदा ऑस्ट्रेलियाचा संघ स्लेजिंग करत नाही ; सेहवागने रहस्य उलगडले"
sports,"मुंबईच्या पृथ्वी शॉने प्रथमश्रेणी क्रिकेटमध्ये धडाकेबाज कामगिरी करण्याचा सपाटा सुरुच ठेवला आहे . भुवनेश्वरमध्ये ओडीशाविरुद्ध रणजी सामन्यात पृथ्वी शॉने शतकी खेळी केली आहे . ५ सामन्यांमध्ये पृथ्वी शॉचं हे चौथं शतक ठरलं . ओडीशाविरुद्ध पृथ्वी शॉने १०५ धावांची खेळी केली . या खेळीत १८ चौकारांचा समावेश होता . प्रथमश्रेणी क्रिकेटमध्ये याआधी सचिन तेंडुलकरच्या नावावर वयाच्या १८ व्या वर्षी सर्वाधीक शतकांची नोंद होती . पृथ्वीने ओडीशाविरुद्धच्या सामन्यात शतकी खेळी करत हा विक्रम मोडीत काढला . मागच्या हंगामात पृथ्वी शॉने रणजी करंडक स्पर्धेत मुंबईसाठी पदार्पण केलं . यानंतर भारत ‘अ’ आणि अध्यक्षीय संघामध्येही पृथ्वीने चमकदार कामगिरी करत सर्वांना आपली दखल घ्यायला भाग पाडलं होतं . आपल्या पहिल्या रणजी सामन्यात शतक झळकावल्यानंतर पृथ्वीने यंदाच्या दुलीप करंडकातही पहिल्याच सामन्यात शतकी खेळी केली होती . भारताच्या १९ वर्षाखालील संघाच्या इंग्लंड दौऱ्यात पृथ्वी शॉने आश्वासक कामगिरी केली होती . मात्र यानंतर निवड समितीने पृथ्वीला रणजी करंडक स्पर्धेत खेळण्याचा सल्ला देत , आशिया चषक स्पर्धेत इतर खेळाडूंना संघात जागा दिली . त्यामुळे निवड समितीने दिलेल्या या सल्ल्याचा पृथ्वीला चांगलाच फायदा झालेला दिसतोय ."
entertainment,"काही दिग्दर्शक जाणूनबुजून एखादी विशिष्ट जुनीच गोष्ट वेगळ्या पद्धतीने मांडण्याचा प्रयत्न करतात . त्यामागची भूमिका सर्वच प्रेक्षकाला माहिती असावी किंवा त्याने ती जाणून घ्यावी या अपेक्षेने ते काम करीत नाहीत . पण त्यांचा अनुयायी सिनेवेडा वर्ग मात्र त्यांच्या सिनेमातील वेगळेपणा हेरून त्यांच्या चित्रपटांच्या मागावर राहतो . डॅनी बॉएल या ब्रिटिश दिग्दर्शकाने १९९४ - ९५ सालातील पहिल्या ‘शॉलो ग्रेव्ह’ या चित्रपटापासून अचानक येणारा पैसा आणि त्यातून बिघडणाऱ्या गोष्टींवर चित्रपट बनवायला सुरुवात केली . मध्ये त्याने वेगळे विषयही हाताळले . पण ‘मिलियन्स’ आणि भारतात येऊन केलेल्या ‘स्लमडॉग मिलिऑनेर’ या चित्रपटांद्वारे त्याच्या पैसा - गुन्ह्य़ांची पूर्णपणे भिन्न चित्रत्रयी पूर्ण झाली . आयरिश - अमेरिकी दिग्दर्शक जॉन कार्नीचे ‘वन्स’ , ‘बिगिन अगेन’ आणि ‘सिंग स्ट्रीट’ हे सिनेमे सलग पाहिले , तर सांगीतिका किती वेगळ्या पद्धतीने हाताळली जाऊ शकते याचा शोध लागेल . त्याचबरोबर दिग्दर्शकाच्या चित्रपटामधला गोष्ट सांगण्याचा समान धागा समजू शकेल . डेव्हिड लाऊरी या दिग्दर्शकाचा यंदा बऱ्यापैकी चर्चेत असलेला ‘ए घोस्ट स्टोरी’ नावाचा जराही न घाबरवणारा कलात्मक भूतपट पाहाताना या धाग्याची गरज आवश्यक आहे . डेव्हिड लाऊरीच्या कामाकडे जगभराचे लक्ष जाण्यासाठी त्याचा ‘ए’ण्ट देम बॉडीज सेण्ट्स’ या नावाचा चित्रपट २०१३ येऊन गेला . वरवर ही गुन्हेकथा असली , तरी त्यात त्याने गंमत केली होती ती पटकथेची . दुसऱ्या महायुद्धाच्या काळात अमेरिकेत उच्छाद मांडलेल्या ‘बोनी अॅण्ड क्लाइड’ आणि त्यांच्या टोळीच्या वास्तव गोष्टींच्या वृत्तलेखांचा आधार घेऊन आजच्या काळात ती गोष्ट कशी घडेल याचा एक आराखडा तयार केला . त्याला भडक गुन्ह्य़ांचे कारनामे दाखवायचेच नव्हते . केसी अफ्लेक आणि रुनी मारा यांची भूमिका असलेला हा चित्रपट अनेक बाबींसह दृश्यसौंदर्यासाठी गाजला . गुन्हेकथेची कलात्मक मांडणी करता येऊ शकते , हे लाऊरी याने त्या चित्रपटाद्वारे दाखवून दिले . त्यानंतर त्याने आपल्या शैलीतच भूतकथेचा प्रकार हाताळायचे ठरविले आणि ‘ए घोस्ट स्टोरी’ तयार झाला . आता मुद्दा हा की , गुन्हे किंवा भूतपट कलात्मक नसतात का , तर त्यांच्यातील कला ही पूर्णतः प्रेक्षकशरण आणि पठडीला न सोडणारी असते . गुन्हेपटामध्ये अमूक एका टप्प्यावर खून , दरोडे , चोरी किंवा घातपात असतात . भूतपटामध्ये अमुक एका टप्प्यावर घाबरवणाऱ्या घटना , विचित्र - कर्णकर्कश्य संगीत मांडणी असते , त्यात प्रेक्षकाला उगा विचार करण्याची बाब गृहीत नसते . लाऊरीच्या दोन्ही चित्रपटांमध्ये त्या त्या चित्रप्रकाराच्या अनुषंगाने अपेक्षित मूलभूत घटक नाहीत . पण विचारचक्र वेगाने सुरू ठेवत हे चित्रपट मनोरंजनाचा कार्यभाग उत्तमरीत्या पार पाडतात . ‘ए घोस्ट स्टोरी’मध्ये सी ( केसी अफ्लेक ) आणि एम ( रूनी मारा ) हे प्रेमळ नवदाम्पत्य उपनगरातील निसर्गसान्निध्यातील घरात राहात असतात , हे चित्रपटाच्या सुरुवातीला समोर येते . त्यांच्या दैनंदिन जगण्यातल्या एका दिवसाचा भाग पूर्ण झाल्यावर एका मोठय़ा अपघातामध्ये सी याचा मृत्यू होताना दाखविले आहे . अंत्यसंस्कारापूर्वी रुग्णालयामध्ये एम त्याला शेवटचे पाहून घेते . ती परततानाच रुग्णालयात सी झोपलेल्या जागेवरून चादर पांघरलेली अमानवी शक्ती घरी परतण्यासाठी सज्ज झालेली असते . हे सी याचे चादर पांघरलेले भूत कुणालाच दिसत नाही . आप्त व्यक्तीच्या मृत्युपश्चात दुःखांचे एकामागून एक रडवे कढ दाखविणारा किंवा भूत झाल्यानंतर सी याचा एमची देखरेख करणारा वा तिला होणाऱ्या संभाव्य त्रासापासून बचाव करणारा हा चित्रपट नाही . त्याचे प्रयोजन वेगळे आहे . हा चित्रपट पाहणारा दर्शक भूत या संकल्पनेबाबत दूरगामी विचार करण्यास प्रवृत्त व्हावा हा इथला हेतू आहे . अन् तो प्रत्येकाच्या विचार करण्याच्या वकुबानुसार पूर्ण होऊ शकतो . आत्तापर्यंत आपण पाहिलेले भूतपट , वाचलेल्या - ऐकलेल्या भूतकथांतील कित्येक दुवे इथल्या रहस्य उलगडण्यासाठी उपयुक्त ठरतात . सी याच्या मृत्यूच्या आणि भूत होऊन घरात दाखल होण्याच्या दिवशीपासून एमचा तीव्र दुःखातून सावरेपर्यंतचा काळ इथे प्रचंड वेगात सरकवण्यात आला आहे . सावरल्यानंतर तिने नवे आयुष्य सुरू करताना या भुतामध्ये मानवी मत्सराचा अंश दाखल होताना दाखविला गेला आहे . या घराची मालकी हस्तांतरण होताना तेथे एका पार्टीमध्ये निवेदन करणाऱ्या व्यक्तीद्वारे मानवी अस्तित्वाची भौतिकशास्त्रीय तत्त्वांद्वारे स्वगते मांडून पुढे चित्रपटाला निश्चित दिशा देण्याचा प्रयत्न केला आहे . भूत दाखवून त्या परिसरातील भूतकाळ आणि भविष्याचा पट उभा करून दिग्दर्शकाने अधिकाधिक माणूसपणाविषयी भाष्य केले आहे . मानवाचे जगणे नक्की कशाभोवती निगडित असते , अतृप्ती किंवा जगण्याची तीव्र आस अचानक आलेल्या मृत्युपश्चात कोणत्या अवस्थेत व्यक्तीला नेऊ शकते . या विषयीचे काल्पनिक भूतविचार अत्यंत कलात्मक मनोरंजनाद्वारे रंगविण्यात आले आहेत . या दिग्दर्शकाचे पुढील ‘पीटर पॅन’ आणि ‘ओल्ड मॅन अॅण्ड गन’ हे चित्रपट प्रदर्शनापूर्वीच प्रचंड चर्चेत आहेत . एक साहित्यातील अजरामर पात्र आहे , तर दुसरे अमेरिकेतील कुख्यात गुन्हेगारावरच्या रिपोताजचे चित्रपटीय रूप . ते गाजण्याआधी या दिग्दर्शकाच्या कामाचे स्वरूप ‘ए घोस्ट स्टोरी’मधून लक्षात येऊ शकेल ."
entertainment,"अक्षय कुमारचा मुलगा आरव भाटीया वांद्रे परिसरातील एका रेस्टॉरंटच्या बाहेर एका अज्ञात मुलीसोबत दिसला . जसे आरवने छायाचित्रकारांना त्याचे फोटो घेताना पाहिले तसे त्याने आपले तोंड लपवायला सुरुवात केली . त्याचे झाले असे की , आरव ‘कॉर्नर हाऊस’ या रेस्टॉरंटमधून बाहेर पडला तेव्हा त्याच्यासोबत एक मुलगीही होती . त्या मुलीने गुलाबी रंगाचे तोकडे कपडे घातले होते . छायाचित्रकारांनी त्यांचे फोटो काढायला सुरूवात केल्यावर मात्र आरवने शक्य त्या सर्व मार्गाने आपला चेहरा लपवण्याचा प्रयत्न केला आणि धावत जाऊन गाडीत बसला . सूत्रांनी दिलेल्या माहितीनुसार , या वर्षी मार्चमध्ये पीव्हीआर थिएटरच्या इथे त्याला एका वेगळ्या मुलीसोबत पाहण्यात आले होते . ‘कॉर्नर हाऊस’ या रेस्टॉरंटमधून बाहेर पडणारी ती मुलगी नक्की कोण होती हे अजून कळले नाही . ती आरवची जवळची मैत्रीण आहे की अजून काही याबद्दल आत्ताच काही स्पष्ट बोलता येणार नाही . आरवची छायाचित्रकारांपासून लपण्याची ही काही पहिली वेळ नाही . याआधीही अनेक ठिकाणी आरव आपला चेहरा कॅमेऱ्यासमोर येऊ नये याची पूर्ण काळजी घेत असतो . नुकतेच अक्षय आणि ट्विंकलसोबत असताना आरवने त्याचा चेहरा जॅकेटमध्ये लपवला होता . पण तो असे का करतो हे जाणून घेण्यासाठी आता सारेच उत्सुक आहेत . अक्षय कुमार आणि ट्विंकल खन्नाचा मुलगा आरव हा कुडो ओकिनावा आणि गुजो रयू कराटे डो यामध्ये ‘फर्स्ट डिर्गी ब्लॅक बेल्ट चॅम्पियन’ आहे . अक्षयने एका मुलाखतीत त्याचा मुलगा सर्जनशील असल्याचे त्याने म्हटले होते . आरव इतर कलाकारांच्या मुलांप्रमाणे बॉलिवूडमध्ये एण्ट्री करणार की नाही हे आत्ताच सांगणे कठीण आहे . कारण सध्या तो आपल्या अभ्यासावरच लक्ष केंद्रीत करत आहे ."
sports,"माजी विजेती सायना नेहवाल आणि समीर वर्मा यांनी लखनऊ येथे सुरु असलेल्या सय्यद मोदी बॅडमिंटन स्पर्धेच्या अंतिम फेरीत प्रवेश मिळवला आहे . पहिला गेम गमावूनही सायनाने दणक्यात पुनरागमन करत इंडोनेशियन प्रतिस्पर्धी खेळाडूचा पराभव केला . याआधी सायनाने 2009,2014,2015 साली स्पर्धेचं विजेतेपद पटकावलं होतं . इंडोनेशियाच्या रसेली हार्टवानने 12 - 21 च्या फरकाने पहिला गेम जिंकत सायनाला चांगलाच धक्का दिला . मात्र दुसऱ्याच गेममध्ये सायनाने आपला खेळ सुधारत दणक्यात पुनरागमन केलं . उर्वरित गेममध्ये सायनाने रसेलीला डोकं वर काढण्याचीही संधी दिली नाही . 21 - 7,21 - 6 अशा फरकाने दुसरा व तिसरा गेम जिंकत सायनाने अंतिम फेरीत प्रवेश मिळवला आहे . दुसरीकडे पुरुषांच्या स्पर्धेत समीर वर्माला विजयासाठी संघर्ष करावा लागला . समीरने इंडोनेशियाच्या चिको वारडोयोचं आव्हान 21 - 13,17 - 21,21 - 18 असं मोडून काढलं . सायना आणि समीर वर्मा यांची अंतिम फेरीत चीनी प्रतिस्पर्ध्याशी गाठ पडणार आहे . त्यामुळे अंतिम फेरीतलं हे आव्हान पार करण्यात दोन्ही खेळाडू यशस्वी होतात का हे पाहणं महत्वाचं ठरणार आहे ."
lifestyle,"फॅशन काळानुसार बदलत असते . आपल्या आवडी - निवडी , कम्फर्ट , सोय या सगळ्यातून आपण आपल्यासाठी जे निवडतो , तीच खरं तर स्टाईल ! मार्केटमध्ये अनेक नवनवीन गोष्टी येत असतात . आपली स्वतची स्टाईल ठरविण्यासाठी हे सदर घेऊन येत आहे , मार्केट अपडेट्स ! त्यातून तुमचा स्वतचा असा खास ‘स्टाईल फंडा’ ठरवा आणि व्हा ट्रेंडराईट ! पावसाळा म्हटलं की अनेकांचे खास पावसाळ्यासाठी म्हणून ठेवलेले , मळले तरी चालतील असे कपडे बाहेर येतात . ‘स्टाईल’ हा मुद्दा पावसाळ्यासाठी नाहीच असाही काही जणांचा समज असतो . मात्र पावसाळ्यातही ‘स्टाईल आयकॉन’ होणे ही काही फार कठीण गोष्ट नाही . पावसाळ्यात नवलाईनं नटलेल्या निसर्गाबरोबरच रस्ताही रंगीबेरंगी छत्र्यांनी फुलून जातो . काही जण छत्र्या नाईलाजानं वापरतात . पण याच छत्रीची विचारपूर्वक निवड केली तर ती तुमची ओळख किंवा स्टाईल आयकॉन ठरू शकते . एथनिक , पार्टी , कॅज्युअल , कॉर्पोरेट अशा प्रत्येक लुकसाठी छत्र्या उपलब्ध आहेत . छत्र्यांचेही अनेक ब्रँड्स सध्या इन आहेत . एथनिक लुकसाठी ‘द एलिफंट’ कंपनीच्या सुपरस्टायलिश छत्र्या मिळतात . यात मोर , हत्तीचे आकार , पारंपरिक नक्षी यांचा वापर या छत्र्यांवर केला जातो . लाल , निळा , पिवळा अशा व्हायब्रंट रंगात असणाऱ्या या छत्र्या पारंपरिक वेशभूषेवर खुलून दिसतात . कोणत्याही लुकवर वापरता येतील अशा सन ब्रँडच्या छत्र्यांचाही पर्याय आहे . प्लेन किंवा िपट्रेड स्वरूपात अनेक रंगांमध्ये या उपलब्ध आहेत . दोन , तीन , पाच फोल्ड आणि फोल्ड नसलेल्या छत्र्या यात मिळू शकतात . सध्या अनेक फॅशन अॅक्सेसरीजमध्ये ट्रेंड असलेला अँटिक लूक छत्र्यांमध्येही आहे . आजोबांच्या काळातील जुन्या छत्र्या नव्या स्वरूपात बाजारात दिसू लागल्या आहेत . एक किंवा दोन रंगात या छत्र्या आहेत . त्याशिवाय पोलका िपट्रच्या छत्र्याही ट्रेंडी लूक देऊ शकतात . पारदर्शक छत्रीचा टेंडही अजून टिकून आहे . हटके काही हवे असल्यास प्लेन छत्रीवर मधुबनी , वारली असे हँंड पेंटिंग , सुलेखन करून छत्रीला ‘पर्सनलाईज’ लूकही देता येईल . मुलींसाठी रंगीत छत्र्या आणि पुरूषांसाठी प्लेन काळी छत्री हे समीकरणही बदलले आहे . गडद निळी , चौकटी असलेल्या काळ्या छत्रीला पांढरा किंवा दुसऱ्या फिक्या रंगाचा प्लेन काठ असे पर्याय मुलांनी ट्राय करायला हरकत नाही . लहान मुलांसाठी व्हरायटी लहान मुलांसाठी रेनवेअर आणि छत्र्यांमध्ये खूप पर्याय उपलब्ध आहेत . रंगीबेरंगी लाँग रेनकोट्स , कार्टून िपट्रचे आहेत . मुलांसाठी जर्कीनमध्येही टू सायडेड प्रकार आहेत . आतून फर असलेल्या उबदार जर्किन्सचाही पर्याय आहे . त्याशिवाय ट्रान्सपरंट रेनकोट्सचाही ट्रेंड आहे . छत्र्यांमध्ये कार्टून प्रिंट्सला अधिक मागणी आहे . यंदाच्या पावसाळ्यात ट्रेंडी राहायचे असेल , तर तुमच्या कम्फर्टनुसार छत्री किंवा रेनकोट यापकी एक निवडू शकता . शेवटी आपण कशात छान दिसतो व राहतो , हेच महत्त्वाचं ना ! पोंचो पॅटर्नची चलती रेनकोट देखील तुम्हाला वेगळा लुक देऊ शकतो . सध्या रेनवेअर प्रकारात हल्ली पोंचो हा पॅटर्नचा ट्रेंड आहे . हूड असलेला थोडा लाँग रेनकोट असा हा प्रकार आहे . चौकोनी आकारातील हा रेनकोट मोकळा ढाकळा असतो . वापरायला सुटसुटीत , लहान होणारी घडी ही त्याची वैशिष्टय़े आहेत . पाठीवर सॅक असणाऱ्यांसाठी हा प्रकार उत्तम . हवेशीर असल्यानं ट्रेकिंग करणाऱ्यांसाठी चांगला पर्याय ठरू शकतो . मुलांसाठी जíकन व पँट तसंच मुलींसाठी लाँग रेनकोट मोठ्या प्रमाणावर पाहायला मिळतो . यात मुलींसाठी रंगांमध्ये खूप मोठी व्हरायटी दिसते . गुलाबी , टरक्वाईज , लाल हे फेमिनाईन या रंगांचा सध्या ट्रेंड आहे ."
lifestyle,"21 नोव्हेंबर हा दिवस जगभरात World Television Day म्हणून साजरा केला जातो . ऑनलाइन शॉपिंग वेबसाइट फ्लिपकार्टने या दिवसाचं औचित्य साधत 21 नोव्हेंबर ते 25 नोव्हेंबर दरम्यान एका सेलचं आयोजन केलं आहे . यामध्ये कमी किंमतीमध्ये स्मार्ट टीव्ही किंवा अँन्ड्रॉइड टीव्ही खरेदी करण्याची चांगली संधी आहे . याशिवाय शानदार एक्सचेंज ऑफर देखील आहे . फ्लिपकार्ट वर्ल्ड टीव्ही डे सेलमध्ये मर्यादित कालावधीसाठी स्मार्ट टेलिव्हिजनवर ऑफर आहेत . फ्लिपकार्टने शानदार एक्सचेंज ऑफर देखील आणली आहे . 24 इंच किंवा त्यापेक्षा मोठा टीव्ही एक्सचेंज केल्यास 6 हजारापर्यंत सूट , 32 इंच किंवा त्यापेक्षा मोठा टीव्ही एक्सचेंज केल्यास 8 हजार रुपयांपर्यंत सूट , 43 इंच किंवा त्यापेक्षा मोठा टीव्ही एक्सचेंज केल्यास 12 हजार रुपयांपर्यंत सूट , 55 इंच किंवा त्यापेक्षा मोठा टीव्ही एक्सचेंज केल्यास 20 हजार रुपयांपर्यंत सूट आणि 56 इंच किंवा त्यापेक्षा मोठा टीव्ही एक्सचेंज केल्यास 28 हजार रुपयांपर्यंत सूट मिळू शकते . जाणून घेऊया कोणत्या टीव्हीवर किती सूट – 55 इंच किंवा त्याहून मोठ्या टीव्हीवर सूट : - एमआय 55 इंच 4के ( 2160×3840 पिक्सल ) अल्ट्रा एचडी टीव्हीवर या सेलमध्ये 5 हजार रुपयांची सूट मिळत आहे . हा टीव्ही या सेलमध्ये 49 हजार 999 रुपयांमध्ये ( एमआरपी 54,999 ) खरेदी करता येईल . - iFFALCON 55 इंच 4के ( 2160×3840 पिक्सल ) अल्ट्रा एचडी टीव्हीवर 17,991 रुपयांची सवलत आहे . हा टीव्ही या सेलमध्ये 41,999 रुपयांमध्ये खरेदी करता येईल . – MarQ 55 इंच 4के स्मार्ट टीव्हीची किंमत या सेलमध्ये 39,999 रुपये आहे . 49 आणि 50 इंच टीव्हीवर ऑफर : - व्हीयू 49 इंच 4के स्मार्ट टीव्ही या सेलमध्ये 36,999 ( एमआरपी 56 हजार ) रुपयांमध्ये उपलब्ध आहे . याची किंमत 56 हजार रुपये आहे . - iFFALCON 49 इंच फुलएचडी स्मार्ट टीव्ही A + ग्रेड पॅनलसह आहे . सवलतीसह हा टीव्ही 27,999 रुपयांमध्ये खरेदी करता येईल . - MarQ 49 इंच 4के स्मार्ट टीव्हीमध्ये डॉल्बी डिजिटल साउंड आहे . या सेलमध्ये हा टीव्ही 34 हजार 999 ( एमआरपी 47,999 ) रुपयांमध्ये खरेदी करता येईल ."
lifestyle,"मोबाईल कंपन्यांची स्पर्धा दिवसेंदिवस तीव्र होताना दिसत आहे . एकमेकांना टक्कर देण्यासाठी कंपन्या आपले एकाहून एक प्लॅन लाँच करताना दिसत आहेत . २८ दिवसांची वैधता असलेला ४७ रुपयांचा प्लॅन कंपनीने नुकताच लाँच केला आहे . यामध्ये ग्राहकांना लोकल , एसटीडी आणि नॅशनल रोमिंगसाठी एकूण ७५०० सेकंद म्हणजेच १२५ मिनिटे मोफत मिळणार आहेत . याबरोबरच ५० मेसेज आणि ५०० एमबीचा २जी / ३जी / ४जी डेटा मिळणार आहे . विशेषतः हा प्लॅन रिलायन्स जिओच्या ५२ रुपयांच्या प्लॅनला तसेच वोडाफोनच्या ४७ रुपयांच्या प्लॅनला टक्कर देणार आहे . विशेषतः महाविद्यालयीन विद्यार्थी किंवा इतर ग्राहकांनाही अतिशय उपयुक्त ठरणार आहे . याबरोबरच एअरटेलने ९९ रुपयांचा आणखी एक प्लॅन लाँच केला आहे . यामध्ये १ जीबी डेटा आणि अनलिमिटेड व्हॉईस कॉलिंगची सुविधा देण्यात आली आहे . याशिवाय १०० मेसेज मिळणार असून या प्लॅनची वैधता १० दिवसांची आहे . याबरोबरच एअरटेलने याआधी ४९ , २८ , २९ रुपयांचे वेगवेगळे प्लॅन लाँच केले होते . त्यानंतर आता ४७ रुपयांचा प्लॅन बाजारात आणत ग्राहकांना आणखी खुश करण्याचा प्रयत्न केला आहे . त्यामुळे तुम्ही एअरटेल वापरत असाल आणि तुम्हाला एखादा चांगला स्वस्तात मस्त असा पॅक हवा असेल तर तुम्ही या ४७ रुपयांच्या प्लॅनचा नक्कीच विचार करु शकता ."
sports,"इंडियन प्रीमियर लीग ( आयपीएल ) ट्वेन्टी - २० क्रिकेट संपल्यानंतर आता देशाच्या आर्थिक राजधानीत ३० आणि ३१ मे रोजी होणाऱ्या प्रो कबड्डी लीगच्या सहाव्या पर्वाच्या लिलावाकडे क्रीडा क्षेत्राचे लक्ष वेधले आहे . १२ संघांचा समावेश असलेल्या या लीगच्या लिलावासाठी ४२२ खेळाडू उपलब्ध आहेत . या लिलावासाठी इराण , बांगलादेश , जपान , केनिया , कोरिया , मलेशिया आणि श्रीलंका , आदी १४ अन्य देशांच्या ५८ खेळाडूंचा समावेश करण्यात आला आहे . या लिलावाला सामोरे जाण्यापूर्वी १२ संघांपैकी नऊ संघांनी महत्त्वाच्या काही खेळाडूंना कायम ठेवले आहे . मात्र यू मुंबासहित तीन संघांनी संपूर्णतः नवा संघ बांधण्याचे धोरण आखले आहे . भविष्यातील कबड्डी तारे या उपक्रमातून निवडलेले ८७ खेळाडू लिलावासाठी उपलब्ध असतील . लिलावाची रूपरेषा संघात कायम खेळाडू बंगाल वॉरियर्स : सुरजीत सिंग , मणिंदर सिंग ; बेंगळूरु बुल्स : रोहित कुमार ; दबंग दिल्ली : मेराज शेख ; गुजरात फॉच्र्युनजायंट्स : सचिन , सुनील कुमार , महेंद्र रजपूत ; हरयाणा स्टीलर्स : कुलदीप सिंग ; पाटणा पायरेट्स : प्रदीप नरवाल , जयदीप , जवाहर डागर , मनीष कुमार ; पुणेरी पलटण : संदीप नरवाल , राजेश मोंडल , मोरे जीबी , गिरीश इर्नाक ; तामिळ थलायव्हास : अजय ठाकूर , अमित हुडा , सी . अरुण ; तेलुगू टायटन्स : नीलेश साळुंखे , मोहसीन मॅघसोडलोजाफरी ."
sports,"पारुपल्ली कश्यपने जपान सुपर सीरिज बॅडमिंटन स्पर्धेत मुख्य फेरीत वाटचाल केली . मात्र मुंबईकर तन्वी लाडचे आव्हान पात्रता फेरीतच संपुष्टात आले . पात्रता फेरीच्या पहिल्या लढतीत प्रतिस्पर्धी खेळाडू ऑस्ट्रियाच्या डेव्हिड ओबर्नोस्टइरने माघार घेतल्याने कश्यपला विजयी घोषित करण्यात आले . दुसऱ्या लढतीत कश्यपने डेन्मार्कच्या आंद्रेस अँटोन्सनवर २१ - १८ , २१ - १२ अशी मात केली . दोन विजयासंह कश्यपने मुख्य फेरीत आगेकूच केली . मुख्य फेरीत त्याचा मुकाबला भारताच्याच किदम्बी श्रीकांतशी होणार आहे . प्रणॉय , बी . साईप्रणीत हेही मुख्य फेरीत नशीब आजमवणार आहेत . तन्वी लाडला गाशा गुंडाळावा लागला . जपानच्या चिसाटो होशीने तन्वीला १९ - २१ , २१ - १८ , २१ - ९ असे नमवले . सायना नेहवाल आणि पी . व्ही . सिंधू या स्पर्धेत सहभागी झालेल्या नाहीत . तन्वीच्या पराभवामुळे मुख्य फेरीत महिला एकेरीत भारताचा कोणीही प्रतिनिधी नाही ."
sports,"गोलदाजी आणि फलंदाजीस अनुकूल ठरेल , अशा पध्दतीने नाशिकच्या हुतात्मा अनंत कान्हेरे मैदानाची खेळपट्टी तयार झाली आहे . या अनुकूल खेळपट्टीमुळे चांगली धावसंख्या उभारण्याबरोबरच गडीही लवकर बाद होण्यास मदत होईल , असे महाराष्ट्र संघाचा अष्टपैलु खेळाडू केदार जाधव , प्रशिक्षक सुरेंद्र भावे यांच्याबरोबरच सौराष्ट्र संघाचा आधारस्तंभ , अ÷ष्टपैलू जयदेव उनाडकट व प्रशिक्षक सिंताशू कोटक यांनी सांगत विजयाचा दावा केला . दोन्ही संघानी आज सराव केला . त्यानंतर पत्रकारांशी संवाद साधला . महाराष्ट्र संघातील प्रमुख अष्टपैलू फलंदाज केदार जाधव म्हणाला , या मैदानावर यापूर्वी झालेल्या सामन्यात महाराष्ट्राने बाजी मारलेली आहे . त्यामुळे नाशिक आणि नाशिची खेळपट्टी आमच्यासाठी "" लकी ' आहे . बीसीसीआय क्युरेटनरानी गोलंदाजी , फलंदाजीस अनुकूल अशी खेळपट्टी तयार केली आहे . त्यामुळे सामना नक्कीच निकाली निघेल , आमचे फलंदाज निश्चित चांगली कामगिरी बजावतील . अर्धशतक , शतक झळकवणे हे आता नित्याचेच झाले आहे त्यापेक्षा आमचा संघ निर्विवाद विजय कसा संपादन करेल याला आम्ही प्राधान्य देणार आहोत . आता वेळ कामगिरी उंचावण्याची श्री . भावे म्हणाले , महाराष्ट्र संघाच्या फलंदाजांप्रमाणे गोलंदाजही चांगले काम करत आहे . महाराष्ट्र संघात चांगली गुणवत्ता आणि काहीतरी करून दाखविण्याची क्षमता आहे . त्यामुळे गोलंदाज , फलंदाजांनी असेच प्रयत्न सुरु ठेवत सर्वच बाबतीत आपली जबाबदारी पार पाडली तर महाराष्ट्राला यश अवघड नाही . हा सामना निर्विवाद जिंकणे यालाच आमचे प्राधान्य राहणार असून त्यासाठीच भारतीय टिममध्ये खेळलेला केदार जाधव , अंकित बावणे या अनुभवी खेळाडूंना संघात स्थान दिले आहे . त्याचा अनुभव मोठा असल्याने इतर खेळाडूंना नक्कीच फायदा होईल . यापूर्वीच्या सामन्यांची स्थिती वेगळी होती . आज सौराष्टचे आव्हान असून त्यात आम्ही यशस्वी होऊ . नाशिककर सत्यजित बच्छावची कामगिरीतील सातत्य चांगले आहे त्यामुळे या सामन्यात त्याने पाच बळी घ्यावे असे मला वाटते . विजयाचे सातत्य राखणार सौराष्ट्र संघातील अष्टपैलु जयदेव उनाडकट व प्रशिक्षक सिंताशू कोटक म्हणाले , सौराष्ट्रने अ गटात सर्वीत्तम कामगिरी नोंदवत आपले अव्वल स्थान कायम राखले आहे . हेच सातत्य या सामन्यातही कायम ठेवू . गोलंदाजी , फलंदाजी व क्षेत्ररक्षण अशा सर्वच बाबतीत आम्ही संघटित खेळास प्राधान्य देत आलो आहोत आणि त्याचा आम्हाला फायदा होत आहे . चार दिवसाच्या खेळात आम्ही सर्वीत्तम खेळ करू , असेही एका प्रश्नांला उत्तर देतांना त्यांनी सांगितले . पुर्नप्रवेश अवघड , देशासाठी खेळण्याचा अभिमान भारतीय संघातून आत बाहेर होण्याबद्दल केदार म्हणाला , वाढती स्पर्धा आहे त्यामुळे संघातून आत बाहेर येणे सुरुच असते . भारतीय संघात पंधरा ते अठरा खेळाडू निश्चित आहे . मधल्याफळीत स्पर्धा मोठी आहे त्यामुळे माझ्यासह इतरांना स्थान मिळेलच हे सांगू शकत नाही , पण देशासाठी खेळलो ही माझ्या आयुष्यातील सर्वात मोठी गोष्ट आहे . असेही त्याने नमूद केले ."
entertainment,"पुणे : धनत्रयोदशीच्या मुहूर्तावर ई सकाळने खास मैफलीचं आयोजन केलं होतं . खरंतर त्याची सुरूवात झाली ती लाईव्ह गप्पांमधून पण उत्तरोत्तर रंगत गेलेल्या या गप्पांचं मैफलीत रुपांतर झालं आणि हा लाईव्ह चॅट शो तब्बल सव्वा तास चालला . गीतकार वैभव जोशी , गीतकार संदीप खरे आणि अभिनेत्री , कवियित्री स्पृृहा जोशी या तिघांनी या मैफलीत भाग घेतला . ईर्शाद या कार्यक्रमाच्या निमित्ताने ही मंडळी एकत्र आली होती . पुण्यासह मुंबई , नाशिक , दिल्ली , दुबई , लंडन , स्वीत्झर्लंड येथील साहित्यप्रेमींनी या मैफीलचा आस्वाद घेतला . इतकंच नव्हे , एेन दिवाळीत या मैफलीचे व्ह्यूअर्स वाढून त्यांनी 40 हजारांचा टप्पा ओलांडला . ई सकाळची लाईव्ह मैफल . . एेका आणि आनंद घ्या इर्शाद या कार्यक्रमानिमित्त एकत्र आलेल्या या तिघांनी कवितेबद्दल गप्पा मारल्या . पण काही कविता सादरही केल्या . यात आवर्जून उल्लेख करायला हवा तो डोह , चाफ्याच्या झाडा यांचा . याच कार्यक्रमात संदीप खरे यांनी आपल्याला सुचलेली एकदम नवी कोरी कविता चाहत्यांना एेकवली . केवळ आपल्याच नव्हेत तर इतर कविंच्या कवितांचा उल्लेखही या कार्यक्रमात झाला . काहींनी या कवितांचं सादरीकरण केलं . अनेक प्रेक्षकांनी या लाईव्ह चॅटमध्ये भाग घेत ही दिवाळी अप्रतिम असल्याचं सांगितल . ई सकाळने सुरू केलेल्या या उपक्रमाचं अनेकांनी कौतुक केलं . आॅनलाईन प्रेक्षकांनी विचारलेल्या सर्व प्रश्नांना वैभव , संदीप आणि स्पृहा यांनी उत्तरं दिली . धनत्रयोदिवशी झालेल्या या लाईव्ह गप्पांमध्ये जवळपास 15 हजार प्रेक्षक सहभागी झाले . त्यानंतर या मैफलीचे शेअर वाढले आणि दिवाळीच्या दोन दिवसांत या मैफलीने 30 हजार व्ह्यूअर्सचा टप्पा ओलांडला , तर भाऊबीजेदिवशी हा आकडा 40 हजारापार गेला . थेट कवींच्या तोंडून त्यांच्या कविता एेकण्याची ही सुवर्णसंधी अनेकांनी साधली . पैकी काहींना लाईव्ह चॅटमध्ये भाग घेता न आल्याने त्यांनी नंतर ही मैफल पाहिली . केवळ कविता सादरीकरण नव्हे , तर ई सकाळचा हा उपक्रम लाईव्ह असल्याने या गप्पांमध्ये अनेक किस्से आले . अनेक अनुभव शेअर झाले . प्रेक्षकांनी विचारलेल्या प्रश्नावर बोलता बोलता अनेक नव्या मुद्द्यांना स्पर्श केला गेला . आजवर कविंच्या उपस्थितीत असा लाईव्ह शो पहिल्यांदाच झाला . त्याला मिळालेल्या उदंड प्रतिसादानंतर असे उपक्रम वारंवार करण्याचा आग्रह ई सकाळच्या प्रेक्षकांनी धरला आहे ."
lifestyle,"शाओमी कंपनीचा स्वस्त आणि मस्त फोन म्हणून ओळख असलेल्या Redmi 6A या स्मार्टफोनचा आज सेल आयोजित करण्यात आला आहे . शाओमीचं अधिकृत संकेतस्थळ www . mi . com वर दुपारी 12 वाजेपासून हा सेल सुरू होत आहे . रिलायन्स जिओच्या युजर्सना या फोनवर २२०० रुपयांची कॅशबॅक ऑफर मिळणार आहे . हे कॅशबॅक रिचार्ज व्हाऊचरच्या स्वरुपात मिळणार आहे . याबरोबरच १०० जीबी ४G जास्तीचा डेटाही मिळणार आहे . याशिवाय ३ महिन्यांसाठी हंगामा म्युझिकचे मोफत सबस्क्रीप्शन मिळणार आहे . याशिवाय आपला जुना फोन देऊन हा फोन खरेदी करण्याची सुविधाही आहे . यामध्ये कोणत्या मॉडेलवर किती डिस्काऊंट मिळेल याची माहिती साईटवर देण्यात आली आहे . विशेष म्हणजे Ixigo travel कडून या फोनवर 3 हजार 500 रुपयांचे कुपन दिले जात आहेत . तसंच , जुना फोन देऊन हा फोन खरेदी करण्याची सुविधाही आहे . यामध्ये कोणत्या मॉडेलवर किती डिस्काऊंट मिळेल याची माहिती संकेतस्थळावर देण्यात आली आहे . Redmi 6A च्या 16 जीबी मेमरी असलेल्या फोनची किंमत 5,999 रुपये आहे , तर 32 जीबी स्टोरेज असलेल्या व्हेरिअंटची किंमत 6,999 रुपये आहे . दोन्ही व्हेरिअंट्समध्ये 2 जीबी रॅम असून मायक्रोएसडी कार्डद्वारे स्टोरेज 256 जीबीपर्यंत वाढवता येईल . आजच्या सेलमध्ये जिओ ग्राहकांना या स्मार्टफोनच्या खरेदीवर 2,200 रुपये कॅशबॅक आणि 100 जीबी जादा डेटा मोफत मिळेल . या स्मार्टफोनमध्ये 5.45 इंच एचडी + ( 720×1440 पिक्सल ) डिस्प्ले आहे . फोनमध्ये मीडियाटेक हीलियो ए22 प्रोसेसर आणि 2 जीबी रॅम आहे . 13 मेगापिक्सल सिंगल रियर कॅमेरा आणि 5 मेगापिक्सल सेल्फी कॅमेरा आहे . कनेक्टिव्हिटीसाठी 4जी VoLTE , ब्लूटूथ 4.2 , वाय - फाय 802.11 बी / जी / एन , जीपीएस / ए - जीपीएस , मायक्रो - यूएसबी आणि 3.5 एमएम हेडफोन जॅक यांसारखे पर्याय आहेत . रेडमी 6ए मध्ये एक्सीलेरोमीटर , एम्बियंट लाइट सेंसर , इलेक्ट्रॉनिक कंपास आणि प्रॉक्सिमिटी सेंसर आहेत . 3000 एमएएच बॅटरी असून रेडमी 6ए ब्लॅक , गोल्ड , रोज गोल्ड आणि ब्लू कलरमध्ये उपलब्ध आहे ."
entertainment,"नाशिक : लग्नाचा वाढदिवस असला की नवरा बायकोत फिरायला जायचे बेत बनतात . काहीजण सिनेमाला जातात . माॅलमध्ये किंवा हाॅटेलात ही अॅनिव्हरर्सरी साजरी करणे आता नवे राहीले नाही . पण नाटकावर मनापासून प्रेम करणारा नाट्यप्रेमी आजही असे सोहळे साजरे करतो ते रंगदेवतेच्या साक्षीने . असाच एक किस्सा घडला तो नाशिकच्या कालिदास नाट्यगृहात . दोन दिवसांपूर्वी कालिदास नाट्यगृहात सुरक्षित अंतर ठेवा या नाटकाचा प्रयोग होता . नाटकाला प्रतिसादही तुफान होता . नाटक सुऱळीत सुरु होते . नेमानुसार मध्यांतर झाले . कलाकार चहासाठी रंगभूषा कक्षात गेले . तर इक़डे प्रेक्षागृहात वेगळेच नाट्य रसिकांना पाहायला मिळाले . लव्ह मॅरेज , अॅरेंज मॅरेज यावर हे नाटक बोलते . तर असा हा विषय साक्षीला ठेवून एका वयस्कर अशा दोन दाम्पत्यांनी आपला लग्नाचा वाढदिवस साजरा केला . पहिल्या दाम्पत्याचे नाव होते आदवतकर आणि ़दुसरे होते उपळीकर . एकाने लग्नाचा 40 वा वाढदिवस साजरा केला . तर दुसर्यांंचा वाढदिन होता तो 28 वा वर्षांचा . सर्व नाट्य रसिकांना साक्षीला ठेवून या जोडप्यांनी आपल्या लग्नाचा वाढदिन साजरा केला . या ह्रद्य कार्यक्रमाबद्दल बोलताना अभिनेता पुष्कर श्रोत्री म्हणाला , मध्यंतरात असे काही घडते आहे याची आम्हाला कल्पना नव्हती . नाटक झाल्यानंतर आम्हाला हा प्रकार समजला . थिएटरमध्ये एकमेकांना हार घालून त्यांनी हा वाढदिवस साजरा केला . मला याचे फार कौतुक वाटले . आमचे नाटक विवाह या विषयावर बोलते . आणि आपल्या लग्नाच्या वाढदिवस साजरा करण्यासाठी हे नाटक निवडणे ही आमच्यासाठी समाधानाची बाब आहे . अभिनेता निखिल राऊत यानेही या घटनेबद्दल समाधान व्यक्त केले ."
sports,"डेव्हिड वॉर्नरच्या दमदार शतकी खेळीच्या जोरावर ऑस्ट्रेलियाने न्यूझीलंडविरुद्धच्या तिसऱ्या एकदिवसीय सामन्यात ११७ धावांनी दणदणीत विजय मिळवला . या विजयासह ऑस्ट्रेलियाने तीन सामन्यांच्या मालिकेत निर्भेळ यश साकारले . नाणेफेक जिंकून ऑस्ट्रेलियाने प्रथम फलंदाजीचा निर्णय घेतला . मालिकेत भन्नाट सूर गवसलेल्या वॉर्नरने सहकारी नियमित अंतरात बाद होत असतानाही एकेरी , दुहेरी धावांबरोबरच चौकारांची लूट केली . अन्य फलंदाज खेळपट्टीवर स्थिरावण्यासाठी धडपडत असताना वॉर्नरने न्यूझीलंडच्या गोलंदाजांचा समाचार घेत खेळ केला . मिचेल सँटनरच्या गोलंदाजीवर चौकार खेचत वॉर्नरने एकदिवसीय प्रकारातील अकराव्या तर यंदाच्या कॅलेंडर वर्षांतील सातव्या शतकाची नोंद केली . एका कॅलेंडर वर्षांत एकदिवसीय प्रकारात सर्वाधिक शतकांच्या सचिन तेंडुलकरच्या विक्रमाची वॉर्नरने बरोबरी केली . मात्र यंदाच्या वर्षांतला ऑस्ट्रेलियाचा हा शेवटचा एकदिवसीय सामना असल्याने वॉर्नरला तेंडुलकरचा विक्रम मोडता येणार नाही . सलामीला येत संपूर्ण डाव खेळून काढण्याचा विक्रम नावावर करण्याची वॉर्नरला संधी होती . मात्र डावातील शेवटच्या चेंडूवर वॉर्नर धावचीत झाला . त्याने १३ चौकार आणि ४ षटकारांसह १५६ धावांची मॅरेथॉन खेळी केली . वॉर्नरचा दुसऱ्या बाजूने साथ न मिळाल्यामुळे ऑस्ट्रेलियाला २६४ धावांचीच मजल मारता आली . न्यूझीलंडतर्फे ट्रेंट बोल्टने ३ बळी घेतले . प्रत्युत्तरादाखल खेळताना न्यूझीलंडच्या फलंदाजांनी जराही प्रतिकार न करता सातत्याने विकेट्स गमावल्या आणि त्यांचा डाव १४७ धावांतच संपुष्टात आला . मार्टिन गप्तीलने सर्वाधिक ३४ धावा केल्या . ऑस्ट्रेलियातर्फे मिचेल स्टार्कने सर्वाधिक ३ बळी घेतले . या मालिकेत २९९ धावा करणाऱ्या वॉर्नरला सामनावीर तसेच मालिकावीर पुरस्काराने गौरवण्यात आले . संक्षिप्त धावफलक"
sports,"वेगाचा अनभिषिक्त सम्राट अशी बिरुदावली मिरवणारा जमैकाच्या उसेन बोल्टला मांडीच्या स्नायूंना दुखापत झाली असून त्यामुळे त्याला ऑलिम्पिकसाठी आयोजित करण्यात आलेल्या राष्ट्रीय चाचणीला मुकावे लागणार आहे . बोल्टच्या नावावर १०० मी . धावण्याच्या शर्यतीमधील विश्वविक्रम आहे . शुक्रवारी ऑलिम्पिकसाठी राष्ट्रीय चाचणीमध्ये उपांत्य फेरी घेण्यात आली होती . या फेरीत त्याने १० . ०४ सेकंदांची नोंद केली . पण या स्पर्धेनंतर त्याच्या मांडीचे स्नायू दुखावले गेले , त्यामुळे त्याला या चाचणीतील अंतिम फेरीला मुकावे लागणार आहे . ‘या चाचणी स्पर्धेच्या पहिल्या फेरीनंतर मी अस्वस्थ होतो . शुक्रवारी रात्री उपांत्य फेरीनंतर मुख्य डॉक्टरांनी माझी तपासणी केली . या तपासणीनंतर त्यांनी मला दुखापत झाल्याचे सांगितले , ’ असे बोल्टने पत्रकात म्हटले आहे . बोल्टला झालेली दुखापत जास्त गंभीर स्वरूपाची नसल्याचे म्हटले जात आहे . स्नायूंवर जास्त दबाव दिल्यामुळे ही दुखापत झाली आहे . पण या दुखापतीमधून सावरण्यासाठी बोल्टला किमान एका आठवडय़ाचा कालावधी लागणार आहे . ‘दुखापतीमुळे मला अंतिम फेरीत खेळता येणार नाही . पण या दुखापतीमधून लवकर कसे बाहेर पडता येईल , याकडे माझा कल असेल . २२ जुलैला लंडनमध्ये स्पर्धा होणार असून तिथे मी माझी तंदुरुस्ती दाखवून देईन , ’ असे बोल्ट म्हणाला . ‘एआयएफएफ’समोर दोन क्लबच्या शर्ती पणजी : आय - लीग पुनर्रचनेच्या निर्णयाविरोधात स्पध्रेतून बाहेर पडलेल्या साळगावकर आणि स्पोर्टिग क्लब डी गोवा यांनी अखिल भारतीय फुटबॉल महासंघासमोर ( एआयएफएफ ) तीन मागण्या ठेवल्या आहेत . या मागण्यांची पूर्तता झाल्यास बाहेर पडण्याच्या निर्णयाचा पुनर्विचार करण्यात येईल , असे आश्वासन त्यांनी एआयएफएफला दिले आहे . एआयएफएफचे सरचिटणीस कुशल दास , आय - लीगचे मुख्य कार्यकारी अधिकारी सुनंदो धर आणि आयएमजी - रिलायन्सचे चिराग तन्ना यांच्यासोबत झालेल्या बैठकीत क्लबच्या मालकांनी या मागण्या ठेवल्या . आय - लीगमधील सर्व संघ अव्वल लीगसाठी पात्र ठरावेत , लिलाव प्रक्रिया आय - लीग क्लबसाठी लागू नसावी आणि प्रशासनासंदर्भातले सर्व निर्णय एआयएफएफने घ्यावेत , अशा या तीन मागण्या क्लबकडून करण्यात आलेल्या आहेत . या मागण्यांवर चर्चा करण्यासाठी दास यांनी सर्व क्लब मालकांची बैठक बोलावली आहे ."
entertainment,"‘बद्रीनाथ की दुल्हनिया’ या सिनेमाच्या प्रमोशननंतर आलियाने पुढच्या सिनेमाचे चित्रीकरण सुरू करण्याआधी छोटासा ब्रेक घेतला होता . या ब्रेकमध्ये तिने आपला अधिकतर वेळ मित्र - परिवारासोबत आणि एक नवीन छंद जोपासण्यामध्ये घालवला . या छोटेखानी ब्रेकनंतर आलिया आता पुन्हा एकदा सिनेमांच्या चित्रीकरणासाठी सज्ज झाली आहे . लवकरच ती मेघना गुलझार यांच्या ‘राझी’ या सिनेमाचे चित्रीकरण सुरू करणार आहे . या सिनेमात ती भारतीय गुप्तहेराची भूमिका साकारणार आहे जी पाकिस्तानी नागरिकाशी लग्न करते . विकी कौशल हा तिच्या नवऱ्याच्या भूमिकेत दिसेल . सिनेमाच्या ऑडिशनसाठी गेलेल्या तरुणीचा विनयभंग , दिग्दर्शक फरार एका इंग्रजी वृत्तपत्राला दिलेल्या मुलाखतीत आलिया म्हणाली की , ‘मला वाटतं की जेव्हा मी खूप दमते तेव्हा मूळ स्थितीत येण्यासाठी मला फक्त १० दिवस लागतात . त्यानंतर मी पुन्हा त्याच जोमाने कामावर रुजू होते . जेव्हा मी सुट्टीवर होते तेव्हा मी त्या वेळेचा सदुपयोग केला आणि महत्त्वाचं म्हणजे कोणत्याही गोष्टीबद्दल फारशी तक्रार केली नाही . ’ …म्हणून विवेक ऑबेरॉयच्या भावाने अॅशला दिला नकार ‘सुट्ट्यांदरम्यानही जेव्हा काम करण्याची वेळ येते तेव्हा सुरुवातीला मला याचा थोडा त्रास झाला . मात्र नंतर कामाची मला इतकी सवय झाली की सुट्ट्यांदरम्यानही मला आता काम करायची इच्छा होते . मात्र यावेळी काम म्हणजे लाईव्ह कार्यक्रम किंवा जाहिरातींच शूटिंग नव्हे . ’ आलियाने सांगितले की , ‘सिनेमांशिवाय करत असलेले काम हे जरी काम असले तरी तिचं पहिलं प्रेम हे सिनेमेच आहेत . सिनेमांप्रमाणेच जाहिराती आणि इतर गोष्टी या कामांमध्येच मोडत असल्या तरी सिनेमांचं चित्रीकरण करणं याची तुलना कशासोबत होऊ शकत नाही . सिनेमांच्या वेगवेगळ्या व्यक्तिरेखा साकारताना तुम्ही अनेक गोष्टी शिकत असता जे तुम्हाला इतर कोणीही शिकवू शकत नाही . ’"
entertainment,"‘रईस’ या आपल्या आगामी चित्रपटाच्या प्रमोशनसाठी रेल्वे प्रवास करणाऱ्या शाहरूख खानला पाहण्यासाठी प्रत्येक रेल्वे स्थानकावर तुंबळ गर्दी ‘होत आहे . सोमवारी रात्री बडोदा रेल्वे स्थानकावर शाहरूख पोहोचला असता त्याला पाहण्यासाठी रेल्वे स्थानकावर प्रचंड गर्दी उसळली होती . गर्दी नियंत्रणात आणण्यासाठी पोलिसांना लाठीमार करावा लागला . त्यामुळे एकच धावपळ उडाली . या गर्दीत गुदमरून एका व्यक्तीचा मृत्यू झाला तर दोन पोलीस कर्मचारीही जखमी झाले . मृत व्यक्ती ही माजी नगरसेवक असल्याचे समजते . शाहरूख आपल्या टीमबरोबर ऑगस्ट क्रांती एक्स्प्रसेने मुंबईहून दिल्लीकडे रवाना झाला . सोमवारी रात्री १० . ३० च्या सुमारास बडोदा रेल्वे स्थानकावर प्लॅटफॉर्म क्रमांक सहावर रेल्वे १० मिनिटे थांबली होती . या वेळी शाहरूखला पाहण्यासाठी चाहत्यांची प्रचंड गर्दी झाली होती , असे रेल्वे पोलिसांनी सांगितले . जेव्हा रेल्वे थांबली तेव्हा गर्दी अनावर झाली . त्यांनी रेल्वे डब्यांच्या खिडक्या वाजवण्यास सुरूवात केली . चाहते एकमेकांवर पडले . या गर्दीवर नियंत्रण मिळवण्यासाठी पोलिसांना हलका लाठीमार करावा लागला . रेल्वे निघाल्यानंतर चाहतेही रेल्वेबरोबर पळू लागले . त्यामुळे धावाधाव सुरू झाली . यात एका व्यक्तीचा गुदमरून मृत्यू झाला . गर्दी नियंत्रणात आणण्याचा प्रयत्न करणारे दोन पोलीस कर्मचारीही जखमी झाले . मृत व्यक्ती ही माजी नगरसेवक फरहीद खान असल्याचे पोलिसांनी सांगितले . फरहीद खान हे समाजवादी पक्षाशी संबंधित असल्याचे समजते . बडोदा स्थानकावर शाहरूख खानला भेटण्यासाठी क्रिकेटपटू इरफान आणि युसूफ पठाणही आले होते . शाहरूखने पहिल्यांदा दिल्ली ते मुंबई रेल्वेने प्रवास केला होता . चित्रपटाचे दिग्दर्शक राहुल ढोलकिया आणि निर्मात रितेश सिधवानीही त्याच्याबरोबर आहेत . सोमवारी सांयकाळी ५ . ४० वाजता मुंबई सेंट्रलवरून रेल्वे निघाली होती ."
sports,"भारत दौऱ्यावर आलेल्या न्यूझीलंडच्या संघाने मालिकेला सुरुवात होण्याआधीच सावधगिरीची भूमिका बाळगायचं ठरवलं आहे . न्यूझीलंडचे प्रशिक्षक माईक हेसन यांनी भारतात रवाना होण्याआधी आपल्या संघाला खास तंबीच दिली आहे . “भारतात गेल्यानंतर तुम्ही तात्काळ तिथल्या परिस्थितीशी जुळवून घ्या , नाहीतर भारताचा संघ इतरांप्रमाणेच तुमचाही धुव्वा उडवेल . ” घरच्या मैदानावर भारताने ऑस्ट्रेलियाला वन - डे मालिकेत ४ - १ अशा फरकाने हरवलं होतं . ज्याठिकाणी तुम्ही खेळायला जात आहात तिकडे चांगली कामगिरी करण्यावाचून पर्याय नाहीये . गेल्या २ - ३ वर्षांमधली भारतीय संघाची घरच्या मैदानावरची कामगिरी पाहा , जर भारतीय वातावरणाशी तुम्ही जुळवून घेतलं नाहीत तर तुम्हालाही इतरांप्रमाणेच पराभवाचा सामना करावा लागेल असं हेसन यांनी म्हणलं आहे . अवश्य वाचा – न्यूझीलंड दौऱ्यासाठी भारतीय संघाची घोषणा , रहाणे - शार्दुल ठाकूरचं पुनरागमन ; आश्विन - जाडेजाला वगळलं सध्या आयसीसीच्या वन - डे क्रमवारीत भारताचा संघ पहिल्या क्रमांकावर आहे . सध्या न्यूझीलंडचा ‘अ’ संघ भारत दौऱ्यावर आहे . या दौऱ्यात चांगली कामगिरी केलेल्या खेळाडूंनाही न्यूझीलंडने आपल्या संघात जागा दिली आहे . भारतीय खेळपट्ट्या आणि वातावरणाचा अंदाज यावा यासाठी न्यूझीलंडने सर्वात आधी केवळ ९ सदस्यांचा संघ जाहीर केला होता . उरलेल्या ६ खेळाडूंची निवड ही अ संघातून करण्यात येणार होती . मार्टिन गप्तिल आणि टॉम लॅथम या खेळाडूंना अजुनही हवी तशी कामगिरी करता आलेली नाहीये . कर्णधार केन विलियमसननेही आपली कामगिरी अजुन सुधारणं गरजेचं असल्याचं न्यूझीलंडच्या प्रशिक्षकांनी म्हणलं आहे . २२ ऑक्टोबरला मुंबईच्या वानखेडे मैदानावर भारत आणि न्यूझीलंड यांच्यातला पहिला सामना रंगणार आहे . अवश्य वाचा – गावसकर , शास्त्रींमुळेच आम्ही चॅम्पियन्स करंडक जिंकलो , पाक संघ व्यवस्थापकाची खोचक टीका"
lifestyle,"फॅशन कट्टा नुसता मेकअप आणि कपडे एवढय़ातच फॅशन संपत नाही . फॅशनेबल राहायचं तर ज्वेलरी , शूज , चप्पल , पर्स , घडय़ाळं या सगळ्यांचा ट्रेण्ड इन असलेला जामानिमा माहीत असायलाच हवा . अगदी पूर्वीपासून भारतात फॅशनप्रेमींची संख्या खूप मोठी आहे . त्या वेळी नट , नटय़ा किंवा रॅम्प मॉडेल सोडता फॅशन सर्वसामान्यांना उपलब्ध नव्हती . सामान्यांचा फॅशनकडे बघण्याचा दृष्टिकोन खूपच वेगळा होता . केवळ चित्रपटात दिसत असलेली किंवा रॅम्पवर दिसत असलेली फॅशन लोक फॉलो करत होते . परंतु सध्या हे चित्र बदलताना दिसत आहे . हल्ली सामान्यांना फॅशन उपलब्ध झाली आहे . हल्ली फॅशन जगात खूप लक्षवेधी आणि सकारात्मक बदल झालेले पाहायला मिळतात . रंग , वर्ण , उंची , बांधा या सगळ्यापलीकडे जाऊन सगळ्यांना आपलंसं करणारी फॅशन आपल्या समोर आली . अनेक डिझायनर , मॉडेल यांनी पुढाकार घेऊन अशा प्रकारच्या खुल्या फॅशनचा ट्रेण्ड आणला आणि त्यातूनच जन्माला आली बंडखोर फॅशन . तिला कोणत्याही परिभाषेची किंवा चौकटीत राहण्याची गरज नाही . २०१८ हे वर्षसुद्धा फॅशनविश्वात असेच नवनवीन बदल घडवून आणून एक बंडखोर स्टाइल आपल्या समोर आणेल असंच वाटतं . त्यात अनेक बंडखोर अॅक्सेसरीजसुद्धा असणार आहेत . बघूया कोणत्या अॅक्सेसरीजचे प्रकार सध्या ट्रेण्ड इन आहेत . ओव्हरसाइज ज्वेलरी २०१८ या वर्षांत बोल्ड इस ब्युटिफुल या तत्त्वाप्रमाणे फॅशन विश्वात बदल घडून येतील , ज्वेलरीच्या बाबतीतसुद्धा हे सूत्र नक्कीच पाळलं जाईल . ओव्हरसाइज इअिरग्ज , ओव्हरसाइज किंवा प्लस साइज नेकपीस , ओव्हरसाइज अंकलेट , ओव्हरसाइज ब्रेसलेट , या सगळ्यांच्या बरोबरीने ओव्हरसाइज नोजपिनसुद्धा सगळ्यांच्या पसंतीस उतरतील . क्लासी ओव्हर कोट्स लाँग लेन्थ ओव्हरकोट्स , ओव्हरसाइज कॉलर कोट्स , केपकोट्स असे वेगवेगळे प्रकारचे कोट्स नक्कीच ट्रेण्ड इन असणार आहेत . त्यावर असलेलं बारीक थ्रेड वर्क , अॅनिमल प्रिंट्स , नैसर्गिक पाना - फुलांचे प्रिंट्स असे वेगवेगळे प्रकार या कोट्समध्ये आपल्याला पाहायला मिळतील . ते यावर्षी ट्राय करून बघायला आणि ट्रेण्डी दिसायला तुम्हाला नक्की आवडेल . कम्फी बॅग्स २०१८ या वर्षांत कम्फर्टेबल किंवा इझी टू कॅरी बॅग्स मार्केटमध्ये उपलब्ध असतील . त्यात ओव्हरसाइज बॅग्सपासून ते अगदी ट्रेण्डी लहान क्लचेसपर्यंत सगळ्यांचा समावेश असेल . स्लिंग बॅग्स तरुणाईत आधीच फेमस आहेत . त्याचे वेगवेगळे प्रकार या वर्षांत नक्कीच पाहायला मिळतील . तसेच यंदा मरुन , ऑलिव्ह ग्रीन , पर्पल , मस्टर्ड यलो , राखाडी , ब्लॅक तसंच काहीसं युनिक आणि काहीसं निसर्गतत्त्वाशी साधम्र्य साधणारं आणि सगळ्यांना आवडेल असं बोल्ड कलर पॅलेट ट्रेण्ड इन असेल . फूटवेयर गेल्या दोन वर्षांत स्नीकर्स खूप ट्रेण्ड इन होते . या २०१८ मध्ये बॉक्स हिल्स असलेले फूटवेयर ट्रेण्ड इन असतील . बॉक्स हिल बूट्स , बॉक्स हिल सॅण्डल्स , बॉक्स हिल स्लिप ऑन्स या वर्षांत ट्रेण्ड इन असतील . बाटापासून ते अगदी झारापर्यंत बऱ्याच ब्रॅण्डेड फूटवेयरमधील नवीन नवीन कलेक्शनमध्ये बॉक्स हिल फूटवेयर मोठय़ा प्रमाणावर दिसून आले . बॉक्स हिल फूटवेयर फॅशन एलिमेंटला धक्का न देता सगळ्यांना कम्फर्टेबल असतील असे आहेत . पायाच्या टाचेला समान पातळीवर असलेल्या हिलमुळे खूप कम्फर्टेबल फिल मिळतो . घड्याळं घडय़ाळाची संकल्पना आता एक पट्टा आणि मध्ये डायल अशी आणि एवढी साधी राहिलेली नाही . त्यात कालानुरूप खूप बदल होत गेले आहेत . २०१८ मध्ये घडय़ाळाचे अगदी सटल ते फॅन्सी असे अनेक प्रकार पाहायला मिळणार आहेत . टायटन या घडय़ाळाच्या ब्रॅण्डने त्यांच्या नवीन कलेक्शनमध्ये खूप वेगवेगळे प्रयोग केले आहेत . डिझायनर मसाबा गुप्ता हिच्याकडून डिझायनर घडय़ाळांची एक सीरिज त्यांनी डिझाइन करून घेतली आहे . ‘मोमेंट फॉर आमची मुंबई’ ही सीरिज त्यांनी डिझाइन केली आहे . यातील घडय़ाळं २६ / ११ या दिवशी मुंबईकरांनी दाखवलेल्या स्पिरीटला सलाम करण्यासाठी बनविण्यात आली आहेत . प्री ऑर्डर तत्त्वावर ही घडय़ाळं विकली जाणार आहेत . फास्टट्रॅक या ब्रॅण्डनेसुद्धा आपलं नवीन कलेक्शन युथफुल पद्धतीने डिझाइन केलं आहे . या घडय़ाळांमध्ये अत्यंत बोल्ड कलर्स वापरले गेले आहेत . तसेच डायलमध्ये किंवा पट्टय़ावर काही ठिकाणी एखादं वाक्य , शब्द लिहिले गेले आहेत . या सगळ्या अॅक्सेसरीज तुम्हाला मार्केटमध्ये दिसून येतील . तुम्ही फॅशनिस्टा असा किंवा नसा या अॅक्सेसरीज तुम्हाला नक्कीच आवडतील आणि वापरायला कम्फर्टेबल असतील . तुमच्या आवडीपणाने तुम्ही त्या नक्की ट्राय करून बघा . प्राची परांजपे – response . lokprabha @ expressindia . com सौजन्य – लोकप्रभा"
sports,रणजी चषक स्पर्धेत फलंदाजांची जादू कायम आहे . महाराष्ट्र आणि कर्नाटक यांच्यातील सामन्यात कर्नाटकचा फलंदाज मयंक अग्रवालने त्रिशतकी खेळी करत भारतीय क्रिकेटच्या मैदानात एक नवा इतिहास रचला . तो भारतीय प्रथम श्रेणी क्रिकेटमधील ५० वे त्रिशतक करणारा फलंदाज ठरला . आपल्या ३२ व्या प्रथम श्रेणी सामन्यात मयंकने ३०४ धावांची दमदार खेळी करत कारकिर्दीतील पहिले त्रिशतक झळकावले . सध्या सुरु असणाऱ्या रणजी चषकातील हे तिसरे त्रिशतक आहे . भारतीय प्रथम श्रेणीच्या मैदानातील हे ५० वे त्रिशतक असून यातील निम्म्याहून अधिक त्रिशतके मागील दहा वर्षांत नोंदवली गेली आहेत . अग्रवालपूर्वी या सत्रात हिमाचल प्रदेशकडून खेळणाऱ्या प्रशांत चोप्राने ( ३३८ ) आणि हैदराबादच्या हनुमा विहारीने ( ३०२ ) अशी खेळी पाहायला मिळाली होती . २००६ - ०७ पासून आतापर्यंत प्रथम श्रेणी क्रिकेटच्या मैदानात तब्बल २८ त्रिशतकांची नोंद झाली आहे . अग्रवालने महाराष्ट्रविरुद्धच्या सामन्यात ४९४ चेंडूत २८ चौकार आणि ४ षटकारांच्या मदतीने ३०४ धावा केल्या . त्याने करुण नायरच्या साथीने कर्नाटकसाठी २७० धावांची भक्कम भागीदारी केली . यात करुण नायरने ११६ धावांचे योगदान दिले . अग्रवालचे त्रिशतक आणि नायरच्या संयमी शतकाच्या जोरावर कर्नाटकने पहिला डाव ५ बाद ६२८ धावांवर घोषित केला . कर्नाटकने दिलेल्या डोंगराएवढ्या लक्ष्याचा पाठलाग करताना महाराष्ट्राची खराब सुरुवात झाली . तिसऱ्या दिवसाअखेर महाराष्ट्राने अवघ्या १३५ धावात ४ गडी गमावले . महाराष्ट्र अद्यापही कर्नाटकने दिलेल्या आव्हानापासून २४८ धावा दूर आहे . महाराष्ट्राची आघाडीची फलंदाजी या सामन्यात सुरुवातीलाच कोलमडली . अवघ्या ८४ धावावर ४ गडी बाद झाल्यानंतर ऋतूराज गायकवाड ( ६१ ) आणि राहुल त्रिपाठी ( ३१ ) यांनी महाराष्ट्राच्या डाव सावरला . दोघेही तिसऱ्या दिवसाअखेर नाबाद राहिले . कर्नाटकडून अभिमन्यू मिथुनने सर्वाधिक दोन बळी टिपले .
sports,बिएल ( स्वित्झर्लंड ) - भारताच्या पी . हरिकृष्णला बिएल बुद्धिबळ स्पर्धेत तिसऱ्या क्रमांकावर समाधान मानावे लागले . त्याची अपराजित मालिका नेमकी अखेरच्या नवव्या फेरीत खंडित झाली . त्यामुळे तो संयुक्त तिसरा आला . अखेरच्या फेरीपूर्वी हरी आणि चीनची होऊ यिफान संयुक्त आघाडीवर होते . हरीच्या पराभवामुळे यिफान विजेती ठरली . तिने स्वित्झर्लंडच्या निको जॉर्जियाडीसवर मात केली . तिचे सर्वाधिक ६ . ५ गुण झाले . बॅक्रॉटने सहा गुणांसह दुसरा क्रमांक पटकावला . हरी ५ . ५ गुणांसह तिसरा राहिला . हरीला पांढऱ्या मोहऱ्यांसह खेळण्याचा फायदा उठविता आला नाही . २९व्या चालीस त्याला पराभव मान्य करावा लागला .
lifestyle,"दैनंदिन खर्च भागल्यानंतर आपण वर राहीलेल्या संपत्तीची बचत करण्याचा विचार करतो . ही बचत योग्य पद्धतीने झाल्यास आपल्याला त्यातून योग्य तो परतावा मिळण्याची शक्यता असते . आता हा परतावा चांगला मिळावा यासाठी योग्य पर्याय कोणते असतात हे माहित असणे गरजेचे आहे . ही बचत आपल्याला पुढे एखादी मोठी खरेदी , घरातील कोणाचे आजारपण किंवा एखादी सहल यांसाठी निश्चितच उपयोगी पडू शकते . पाहूयात असेच काही गुंतवणुकीचे पर्याय म्युच्युअल फंड्स म्युच्युअल फंड्स हा गुंतवणुकीचा एक आकर्षक पर्याय आहे . तुम्ही ५०० रुपये एवढ्या छोट्याशा रकमेपासून म्युच्युअल फंडात गुंतवणूक करू शकता . एवढेच नव्हे , तर तुम्ही जर दीर्घकाळापर्यंत गुंतवणूक केली , तर म्युच्युअल फंड्स तुम्हाला भरघोस परतावा मिळवून देतात . उदाहरणार्थ , इक्विटी म्युच्युअल फंडांतून दरवर्षी १० - १५ टक्के एवढा दीर्घकालीन परतावा मिळू शकतो . काही अव्वल दर्जाच्या फंडांतून तर परताव्याची ही टक्केवारी १९ टक्क्यांपर्यंतही जाऊ शकते . सोने ज्याचा विविध मार्गांनी विचार केला जाऊ शकतो असा गुंतवणुकीचा हा अजून एक पर्याय . तुम्ही दागदागिने , ईटीएफज् , म्युच्युअल फंड्स आणि स्कीम्स इत्यादींच्या माध्यमातून सोने खरेदी करू शकता . सोन्यामध्ये गुंतवणूक करण्याच्या महत्त्वाच्या पैलूंपैकी एक आहे तो म्हणजे त्याची किंमत वाढत असते . तुम्ही ऑनलाईन गोल्ड ईटीएफज् खरेदी - विक्री करू शकता . सोन्यातील गुंतवणूक म्हणजे रोकडसुलभता , कारण तुम्ही काही मिनिटांमध्येच कोणत्याही एक्झिट लोडशिवाय युनिट्सची खरेदी - विक्री करू शकता . मुदतठेवी मुदतठेवीमध्ये एकदाच मोठी रक्कम ठेवल्याने तुम्हाला मोठे आणि सुरक्षित उत्पन्न मिळू शकते . नामांकित कंपन्या मुदतठेवींवर ८ . ७० टक्के ते ८ . ७५ टक्के व्याजदर देतात . मुदतठेवींवर स्वार होऊन आणि तुमच्या उत्पन्नात भर घालण्यासाठी फंडातील व्याजाचा वापर करण्याचा पर्याय तुम्ही निवडू शकता . काही बँका किंवा संस्था तुमच्या मुदतठेवीचे नूतनीकरण केल्यास अतिरिक्त व्याज देऊ करतात आणि त्याचा कोलॅटरल म्हणूनही वापर करू देतात . एकूण काय तर , तुमच्याकडे अजूनही गुंतवणुकीचा सुरक्षित पर्याय नसेल , तर निश्चित परतावा देणारे हे फायदे म्हणजे तुमच्यासाठी उत्तम पर्याय आहेत . जेव्हा तुमच्याकडे आजारपणामुळे किंवा नोकरी गेल्याने आर्थिक आणीबाणी निर्माण होते तेव्हा या फंडासारखे फंड तुमच्या मदतीला येतात . जेव्हा पैशातील उत्पन्न कमी होते तेव्हा ह्यासारखे मजबूत , सुरक्षित फंड्स उत्पन्नाचे पर्यायी साधन म्हणून काम करतात . बाँड्स टॅक्स - फ्री बाँड्स हे कर वाचविण्यासाठी गुंतवणुकीचा उत्तम पर्याय आहेत . टॅक्स - फ्री बाँड्समुळे तुम्हाला तुमच्या उत्पन्नात वाढ करीत असतानाच तुमचे करपात्र उत्पन्न कमी करण्याचा पर्याय खुला होतो . या बाँड्सचा मुदपूर्तीचा कालावधी १० , १५ किंवा २० वर्षांचा असतो आणि त्यातून सुरक्षित परतावा मिळत असतो . पॉवर फायनान्स कॉर्पोरेशन , एनएचएआय , इंडियन रेल्वे फायनान्स कॉर्पोरेशन आणि इतर सरकारी एजन्सीज् पायभूत सुविधांची कामे हाती घेण्यासाठी हे बाँड्स जारी करीत असतात . टॅक्स - फ्री बाँड्सवर सुमारे ८ टक्के व्याज मिळत असते आणि ते १०० टक्के करमुक्त असते . आदिल शेट्टी सीईओ , बँकबझार"
sports,"निशिकोरीला नमवून जोकोव्हिचही अंतिम फेरीत ; आज मध्यरात्री रंगणार विजेतेपदासाठी सामना विश्वातील अव्वल क्रमांकाच्या टेनिसपटूविरुद्ध जेव्हा तुम्ही खेळता , तेव्हा तुम्हाला तुमचे सर्वस्व पणाला लावावे लागते . अर्जेटिनाच्या जुआन मार्टिन डेल पोत्रो याने अमेरिकन खुल्या टेनिस स्पर्धेच्या उपांत्य फेरीच्या लढतीत प्रथम मानांकित राफेल नदालविरुद्ध हाच मंत्र अवलंबला . दोन सेटमध्ये त्याने नदालला एक - एक गुणासाठी चांगलेच झुंजवले . याचाच फायदा त्याला झाला आणि थकव्या व गुडघ्याच्या जुन्या दुखापतीने पुन्हा मोक्याच्या क्षणी डोके वर काढले . त्यामुळे नदालला नाइलाजास्तव माघार घ्यावी लागली व डेल पोत्रोने धडाक्यात अंतिम फेरी गाठली . दुसऱ्या उपांत्य लढतीत नोव्हाक जोकोव्हिचने जपानच्या केई निशिकोरीचा सहज पराभव करून डेल पोत्रोविरुद्ध रविवारी मध्यरात्री होणाऱ्या अंतिम सामन्यातील स्थान निश्चित केले . २००९ चा विजेता व तृतीय मानांकित डेल पोत्रोने गतविजेत्या नदालचा ७ - ६ ( ७ - ३ ) , ६ - २ असा पराभव केला . सामन्याच्या सुरुवातीपासूनच डेल पोत्रोने वर्चस्व मिळवले . त्याने ३ - १ अशी आघाडी घेत नदालवर दबाव टाकला . यावेळी नदालने पंचांकडे विश्रांतीसाठी थोडा अवधी मागून त्याच्या उजव्या पायाला पट्टी बांधून घेतली . डेलपोत्रोने पहिला सेट टायब्रेकरद्वारा जिंकला . पुढील सेटमध्येही नदालने दुसऱ्यांदा गुडघ्यावर उपचार करून घेतले . अखेरीस वेदना असहाय्य होत असल्यामुळे नदालने सामना अर्धवट सोडण्याचा निर्णय घेतला . नदालला यंदाच्या ऑस्ट्रेलियन खुल्या टेनिस स्पर्धेतही मरिन चिलीचविरुद्धच्या लढतीत दुखापतीमुळे माघार घ्यावी लागली होती . या लढतीच्या तुलनेत जोकोव्हिच याला निशिकोरीविरुद्ध विजय मिळविताना फारसा संघर्ष करावा लागला नाही . सहाव्या मानांकित व यंदाच्या विम्बल्डन टेनिस स्पर्धेचा विजेता जोकोव्हिचने जपानच्या केई निशिकोरी याची अपराजित्वाची मालिका ६ - ३ , ६ - ४ , ६ - २ अशी सरळ तीन सेटमध्ये संपुष्टात आणली . त्याने चार वेळा सव्र्हिसब्रेक मिळवला . निशिकोरीने केलेल्या नकारात्मक चुकांचाच जोकोव्हिचला अधिक फायदा झाला . दुसऱ्या सेटमध्ये त्याने दोन वेळा सव्र्हिसब्रेक नोंदविला . दोन्ही वेळा त्याने पासिंग शॉट्सचा बहारदार खेळ केला . जोकोव्हिचला करिअरमधील १४ वे ग्रँड स्लॅम विजेतेपद नोंदविण्याची संधी मिळाली आहे . जोकोव्हिचचे डेल पोत्रोवर वर्चस्व जोकोव्हिचने २०११ व २०१५ मध्ये या स्पर्धेचे विजेतेपद पटकावले होते . त्याने आतापर्यंत डेलपोत्रो याच्याविरुद्ध झालेल्या १८ सामन्यांपैकी १४ वेळा विजय मिळवला असून डेल पोत्रोने चार सामन्यांत बाजी मारली आहे . २००७ व २०१२ मध्ये जोकोव्हिचने डेल पोत्रोला एकही सेट न गमावता हरवले होते . नदालला माघार घ्यावी लागली याचे मला निश्चितच दुःख झाले आहे . मात्र माझ्या आवडत्या टेनिस स्पर्धेत मला दुसऱ्यांदा अंतिम फेरीत स्थान मिळाल्यामुळे मी आनंदी आहे . त्यामुळे आता विजय मिळवूनच राहणार . – जुआन मार्टिन डेल पोत्रो"
sports,"शंभर मीटर शर्यतीतील बेताज बादशहा जमैकाचा उसेन बोल्ट जागतिक ॲथलेटिक्स स्पर्धेनंतर स्पर्धात्मक ॲथलेटिक्समधून निवृत्त होत आहे . पाच वर्षांपूर्वी पाच ऑगस्टलाच बोल्टने लंडनच्या ऑलिंपिक स्टेडियममध्ये ऑलिंपिक शंभर मीटर शर्यत जिंकली होती . पुन्हा याच स्टेडियममध्ये वेगवान धावपटूचा किताब मिळवून कारकिर्दीचा सुखद शेवट करण्यास बोल्ट सज्ज आहे . बोल्ट या शर्यतीनंतर निवृत्त होईल . तेव्हा प्रतिस्पर्धी धावक सुटकेचा निश्वास टाकतील . पण , पुन्हा दुसरा बोल्ट उदयास येईपर्यंत शंभर मीटर शर्यतीचे वलय हरवलेले असेल यात शंका नाही . बोल्ट रिले शर्यतीतही धावणार असल्याने १२ ऑगस्ट रोजी होणारी ४ बाय १०० मीटर रिले शर्यत त्याच्या कारकिर्दीतील अखेरची शर्यत असेल . नेहमीप्रमाणे यावेळेही बोल्टला जमैकन सहकारी आणि अमेरिकन प्रतिस्पर्ध्यांचे कडवे आव्हान आहे . सहभागी होणाऱ्या एकूण ६६ स्पर्धकांपैकी अकरा धावपटूंनी यंदा दहा सेकंदाच्या आत वेळ नोंदवली असून त्यात बोल्ट ( ९ . ९५ सेकंद ) अमेरिकेच्या जस्टिन गॅटलीन सोबत संयुक्तपणे पाचवा आहे . प्रमुख प्रतिस्पर्धी ( मोसमातील सर्वोत्तम कामगिरीनुसार ) ख्रिस्तीयन कोलमन ( अमेरिका ) ९ . ८२ सेकंद योहान ब्लेक ( जमैका ) ९ . ९० सेकंद अकानी सिम्बिने ( द . आफ्रिका ) ९ . ९२ सेकंद ख्रिस्तोफर बेलचर ( अमेरिका ) ९ . ९३ सेकंद जस्टिन गॅटलीन ( अमेरिका ) ९ . ९५ सेकंद थांडो रोटो ( दक्षिण आफ्रिका ) ९ . ९५ सेकंद आंद्रे दी ग्रासी ( कॅनडा ) १० . ०१ सेकंद शंभर मीटरचा कार्यक्रम ४ ऑगस्ट - पात्रता फेरी - रात्री ११ . ३० - प्राथमिक फेरी ( हिट ) पहाटे १२ . ५० ( ५ ऑगस्ट ) ५ ऑगस्ट - उपांत्य फेरी - रात्री ११ . ३५ - अंतिम फेरी - पहाटे २ . १५ ( ६ ऑगस्ट ) ( सर्व वेळा - भारतीय वेळेनुसार )"
entertainment,"मुंबई : सुप्रसिद्ध संगीतकार अजय - अतुल जोडीतील अजय गोगावले यांच्या पहाडी आवाजाने लवकरच ‘वणवा’ पेटणार आहे . अहमदनगरचा तरूण दिग्दर्शक महेश रावसाहेब काळे दिग्दर्शित ‘घुमा’ या चित्रपटासाठी ‘तुझ्या नजरेच्या ठिणगीने वणवा पेटला’ हे विशेष गाणे तयार करण्यात आले आहे . गीतकार गुरू ठाकूर यांचे शब्द आणि संगीतकार जसराज - हृषिकेश - सौरभ यांचे संगीत लाभलेल्या या वणव्याचा उद्यापासून भडका उडणार आहे . गीतकार गुरू ठाकूर आणि संगीतकार जसराज जोशी यांनी जेव्हा हे गीत अजय गोगावले यांना ऐकवले तेव्हा अजय या गीताच्या प्रेमातच पडले . “हे गाणं मीच गाणार ! ” असे त्यांनी गुरू आणि जसराज यांना सांगितले . ग्रामीण भागातून येणारे कलाकार आणि तेथील समस्येवर भाष्य करणाऱ्या कलाकृतींप्रती अजय - अतुल यांना विशेष जिव्हाळा आहे , हे याआधीही दिसून आले आहे . दिग्दर्शक महेश काळे हा नागराज मंजुळे आणि भाऊराव खऱ्हाडे यांच्याच अहमदनगरच्या न्यु आर्ट्स महाविद्यालयाचा विद्यार्थी आहे . ग्रामीण भागातील शिक्षण व्यवस्थेवरील वास्तववादी चित्रण असलेल्या ‘घुमा’ला सर्वच फिल्म फेस्टीवल्स् मध्ये पुरस्कार मिळाल्याने गायक - संगीतकार अजय गोगावले यांनी एक प्रोत्साहन म्हणून हे गीत गायले आहे . गावरान ठसक्यातील या गाण्याला अजय यांचा पहाडी आवाज लाभल्याने हा वणवा यंदाच्या नवरात्रीत महाराष्ट्रभर धुमाकुळ घालणार यात शंका नाही . उद्यापासून झी म्युजीकच्या माध्यमातून या वणव्याचे लोण महाराष्ट्रभर पसरणार आहे . २९ सप्टेंबर पासून घुमा हा चित्रपट महाराष्ट्रभर प्रदर्शित होत आहे ."
entertainment,"सेलिब्रिटींना आपण पडद्यासमोर बघतो , त्यांच्या कामाने प्रभावित होतो . पण खऱ्या आयुष्यात ते कसे आहेत , पडद्यामागील काय गोष्टी आहेत हे जाणून घेण्याची उत्सुकता सर्वांनाच असते . कलर्स मराठी वाहिनीवरील ‘अस्सल पाहुणे इरसाल नमुने’ या कार्यक्रमात असेच काही सेलिब्रिटी हजेरी लावतात आणि त्यांच्याशी गप्पांमधून बऱ्याच गोष्टी उलगडत जातात . गेल्या आठवड्यात या कार्यक्रमात अभिनेते सयाजी शिंदे आणि राज्य नियोजन विभागाचे सहसचिव तुकाराम मुंढे यांनी हजेरी लावली होती . यावेळी सयाजी शिंदे यांनी दाक्षिणात्य सुपरस्टार रजनीकांत यांच्याशी असलेल्या मैत्रीबद्दल काही गोष्टी सांगितल्या . रजनीकांत यांच्याशी पहिल्या भेटीचा किस्सा सयाजी यांनी सांगितला . ‘मी पहिल्यांदा रजनीकांत यांना एका चित्रपटाच्या शूटिंगदरम्यान भेटलो . शूटिंग सुरू होण्यापूर्वी सेटवरच केस कापण्यासाठी लवकर गेलो होतो . केस कापणाऱ्याच्या हातावर रजनीकांत हे नाव गोंदवलेलं पाहिलं . चाहत्यांचं त्यांच्यावर असलेलं प्रेम तेव्हा मला लक्षात आलं . त्यानंतर सेटवर पोहोचल्यावर ते स्वतः उभं राहून मला भेटायला आले आणि बोलू लागले . ते मराठीत बोलत आहेत की तामिळमध्ये हे मला क्षणभर कळलंच नाही . कारण ती आमची पहिलीच भेट होती . तुम्ही काय बोललात हे मला समजलं नाही असं म्हटल्यावर त्यांनी मराठी स्पष्टपणे बोलता येत नसल्याचं सांगितलं . त्यांना भेटून मला खूप आनंद झाल्याचं सांगितलं . त्यावर ते मला म्हणाले की , सयाजी इथे स्टार होण्यासाठी माझं आयुष्य गेलं . तू एकाच चित्रपटात दमदार अभिनय केलंस आणि तामिळनाडूतील प्रेक्षकांच्या मनात घर केलंस . अशी आमची पहिली भेट झाली . ’ वाचा : प्रमुख पाहुणे म्हणून गेलेल्या मंडळावरच तुकाराम मुंढेंनी केली होती कारवाई रजनीकांत मुंबईत ‘काला’ चित्रपटाच्या शूटिंगदरम्यान सयाजी यांच्या घरी गेले होते . त्याबद्दल सयाजी यांनी सांगितलं की , ”काला’ चित्रपटाच्या शूटिंगसाठी ते मुंबईत आले होते . मुंबईत कधी आलात तर माझ्या घरी या असं त्यांना मी सांगितलं होतं . पण मुख्यमंत्र्यांपासून बड्या लोकांचे आमंत्रण असल्याने तुझ्याकडे येणं जमणार नाही असं ते म्हणाले होते . दोन - तीन दिवसांच्या शूटिंगनंतर ते अचानक म्हणाले की , चला घरी जाऊयात का ? हे ऐकून मला आश्चर्याचा सुखद धक्काच बसला . मी लगेच पत्नीला फोन करून कळवलं आणि माझ्या परीने त्यांच्या आदरातीथ्यसाठी सर्वकाही केलं . ’ रजनीकांत त्यांच्या सहकाऱ्यांच्या प्रत्येक लहानमोठ्या गोष्टीची काळजी करतात , विचारपूस करतात असंही त्यांनी सांगितलं . ‘म्हणूनच अशी लोकं जेव्हा घरी येतात तेव्हा साक्षात देवच घरी आल्यासारखं वाटतं , ’ अशी भावना सयाजी यांनी व्यक्त केली ."
entertainment,"अलीकडे मराठी चित्रपटांतील कथांमध्ये आलेले वैविध्य लक्षणीय आहे . ‘बाबांची शाळा’ हा असाच एक वेगळ्या कथेवरचा , वेगळे भावविश्व रेखाटणारा चित्रपट आहे . या चित्रपटाचा वर्ल्ड टेलिव्हिजन प्रीमियर स्टार प्रवाहवर होणार आहे . रविवार ५ फेब्रुवारीला दुपारी एक आणि रात्री साडेआठ वाजता हा चित्रपट दाखवला जाणार आहे . एखाद्याने केलेल्या गुन्ह्यासाठी त्याला मिळालेली शिक्षा ही केवळ त्याच्यापुरतीच रहात नाही , तर त्याची झळ संपूर्ण कुटुंबाला सोसावी लागते . रागाच्या भरात हातून गंभीर गुन्हा घडल्यानंतर महिपत घोरपडेला न्यायालयाकडून जन्मठेपेची शिक्षा ठोठावली जाते . या कटू अनुभवावर महिपत कशा पद्धतीनं मात करतो , आपल्या लहान मुलीबरोबरचं भावनिक नातं कसं जपतो याचं चित्रण या चित्रपटात आहे . आपल्या गुन्हाची शिक्षा भोगणारा महिपत घोरपडे , त्याची मुलगी सोनाली , तुरुंगाधिकारी श्रीकांत जमदाडे आणि सामाजिक कार्यकर्त्या नीता साटम यांची गोष्ट या चित्रपटात आहे . नीला सत्यनारायण यांच्या कथेवर आधारित असलेल्या या चित्रपटाचं दिग्दर्शन आर . विराज यांनी केलं आहे . या चित्रपटाचे ठळक वैशिष्ट्य म्हणजे तुरुंगाधिकारी श्रीकांत जमदाडे यांची भूमिका सयाजी शिंदे यांनी संस्मरणीय केली आहे . महीपत घोरपडेची भूमिका शशांक शेंडे शब्दशः जगले आहेत . सयाजी शिंदे आणि शशांक सोबत ऐश्वर्या नारकर , कमलेश सावंत , छाया कदम , आरती मोरे , कार्तिक चव्हाण , उमेश बोळके , मिलिंद अधिकारी यांसह बाल कलाकार गौरी देशपांडे आदींच्या मुख्य भूमिका आहेत . अत्यंत वेगळ्या धाटणीच्या या कथानकाचं प्रेक्षक आणि समीक्षकांनीही कौतुक केलं होतं . आपल्या गुन्ह्याचा पश्चात्ताप होऊन समाजात पुन्हा शांततेनं आयुष्य जगू इच्छिणाऱ्यांना समाजानं बळ दिलं पाहिजे असा विचार मांडणारा हा चित्रपट आवर्जून पहायला हवा असाच आहे ."
entertainment,कतरिनाची बहिण इसाबेला ही सध्या बॉलिवूडमध्ये प्रवेश करण्या करता धडपडत आहे . बॉलिवूडमध्ये पदार्पण करण्यासाठी योग्य संधीच्या शोधात असलेल्या इसाबेलाला अखेर ती संधी मिळाली आहे . त्यामुळे इसाबेला लवकरच एक चित्रपटातून बॉलिवूडमध्ये पदार्पण करणार आहे . इसाबेला रेमो डिसुझाच्या आगामी चित्रपटात झळकणार आहे . तिच्यासोबत सुरज पांचोली मुख्य भूमिकेत असणार आहे . अर्थात डान्सवर आधारित हा चित्रपट असणार असून तुर्तास तरी ‘टाइम टु डान्स’ असं नाव चित्रपटासाठी नक्की करण्यात आलं आहे . सुरजनं देखील या वृत्ताला दुजोरा दिला आहे . ‘चित्रपट डान्सवर आधारित असल्यानं गेल्या दोन वर्षांपासून आम्ही वेगवेगळ्या नृत्यप्रकारचा सखोल अभ्यास करत आहोत . ’ अशी माहिती त्यानं दिली आहे . तसेच आपली सहकलाकार इसाबेलाचंही त्यानं कौतुक केलं आहे . इसाबेला या चित्रपटासाठी विशेष मेहनत घेत आहे . ती यात बॉलरुम डान्सर दाखवण्यात आली आहे . त्यामुळे दिवसातून किमान दहा तास तरी ती वेगवेगळे नृत्यप्रकार शिकण्यात व्यग्र असते असंही सुरज म्हणला . कॉमेडियन सिद्धार्थ सागर गेल्या चार महिन्यांपासून बेपत्ता ? इसाबेलाचा हा पहिला हिंदी चित्रपट असल्यानं या चित्रपटासाठी तिही खूप उत्सुक आहे . लंडनमध्ये या चित्रपटाचा काही भाग चित्रीत करण्यात येणार आहे . दीड महिने चित्रपटाची टीम लंडनमध्ये राहणार असल्याची माहिती इसाबेलानं दिली आहे . नुकतीच इसाबेला लॅक्मेच्या जाहिरातीत झळकली होती . इसाबेलाच्या बॉलिवूड पदार्पणाविषयी कतरिनाही खूप उत्सुक आहे . भांड्यांच्या दुकानात काम करणारा ‘तो’ झाला चित्रपट निर्माता
sports,"बडोद्याविरुद्धचा सामना अनिर्णित राखण्यात यश ; स्वप्निल सिंग सामनावीर बडोदा : सलामीवीर ऋतुराज गायकवाडने झळकावलेले झुंजार शतक व इतर फलंदाजांकडून त्याला मिळालेली योग्य साथ यामुळे महाराष्ट्राने रणजी करंडक क्रिकेट स्पर्धेतील ‘अ’ गटात बडोदाविरुद्धचा सामना अनिर्णित राखण्यात यश मिळवले . बडोद्याने विजयासाठी दिलेल्या ४६५ धावांच्या आव्हानाचा पाठलाग करताना महाराष्ट्राने दुसऱ्या डावात दोन फलंदाजांच्या मोबदल्यात २१७ धावा केल्या . पहिल्या डावात ७९ धावांची महत्त्वपूर्ण खेळी करणाऱ्या व सामन्यात एकूण सात बळी मिळवणाऱ्या बडोद्याच्या स्वप्निल सिंगला सामनावीर पुरस्काराने गौरवण्यात आले . बुधवारच्या ३ बाद ३६७ धावांवरून पुढे खेळताना बडोद्याने विष्णू सोलंकी १७५ धावांवर बाद होताच डाव घोषित केला . पहिल्या डावात ९९ धावांची खेळी करणारा युसूफ पठाण दुसऱ्या डावात १६ धावांवर नाबाद राहिला . दुसऱ्या डावात ८२ . ४ षटकांत बडोद्याने ४१० धावांचा डोंगर उभारला . प्रत्युत्तरादाखल महाराष्ट्राने दमदार सुरुवात केली . ऋतुराज व चिराग खुराना यांनी पहिल्या गडय़ासाठी ८१ धावांची भागीदारी केली . चिराग ३६ धावांवर बाद झाल्यानंतर कर्णधार अंकित बावणेने बाद होण्यापूर्वी ४० धावांचे बहुमूल्य योगदान देत बडोद्याचा विजय होणार नाही , याची काळजी घेतली . ऋतुराजने १६ चौकार व एका षटकारासह नाबाद ११८ धावांची खेळी केली . विशेष म्हणजे त्याने तब्बल २६६ मिनिटे ( चार तास , १६ मिनिटे ) खेळपट्टीवर ठाण मांडल्याने सामना अनिर्णित अवस्थेकडे झुकला . बडोद्यासाठी स्वप्निलने दुसऱ्या डावातील दोनही गडी गारद केले . संक्षिप्त धावफलक बडोदा ( पहिला डाव ) : ८३ . ४ षटकांत सर्वबाद ३२२ महाराष्ट्र ( पहिला डाव ) : ८९ . २ षटकांत सर्वबाद २६८ बडोदा ( दुसरा डाव ) : ८२ . ४ षटकांत ५ बाद ४१० ( डाव घोषित ) महाराष्ट्र ( दुसरा डाव ) : ६७ षटकांत २ बाद २१७ ( ऋतुराज गायकवाड नाबाद ११८ , अंकित बावणे ४० ; स्वप्निल सिंग २ / ५९ ) . सामनावीर : स्वप्निल सिंग ( बडोदा ) विदर्भ कर्नाटक सामना अनिर्णित नागपूर : यंदाच्या हंगामात रणजी करंडक क्रिकेट स्पर्धेच्या गतविजेत्या विदर्भाला अद्याप विजयी सूर गवसला नाही . फलंदाजीत बलस्थान असलेल्या विदर्भाचा दुसरा सामनाही अनिर्णित ठरला . पहिल्या डावात कर्नाटकाच्या देगा निश्चल आणि आर . शरथने शानदार शतक ठोकून विदर्भाच्या अडचणीत भर टाकली . मात्र , दुसऱ्या डावात मोठी धावसंख्या उभारण्यात विदर्भाच्या फलंदाजांना यश आले नाही आणि कर्नाटकाला १५८ धावांचे विजयी लक्ष्य दिले . मात्र , चौथ्या दिवसअखेर कर्नाटकाने ७६ धावा करत सामना अनिर्णित ठरवला आणि पहिल्या डावातील आघाडीच्या बळावर तीन गुणांची कमाई करत विदर्भाला विजयापासून दूर ठेवण्यात यश मिळवले . संक्षिप्त धावफलक विदर्भ ( पहिला डाव ) १०२ . २ षटकांत सर्वबाद ३०७ ( वसीम जाफर ४१ , गणेश सतिश ५७ , श्रीकांत वाघ ५७ ; जगदीशा सूचिथ ४ / ३३ , अभिमन्यू मिथून ३ / ५३ , ) वि . कर्नाटक ( पहिला डाव ) १३४ षटकांत सर्वबाद ३७८ ( श्रेयस गोपाल ३० , आर . शरथ १०३ , विनयकुमार ३९ ; आदित्य सरवटे ५ / ९१ , अक्षय वखरे २ / ९३ , आर . संजय २ / २३ ) विदर्भ ( दुसरा डाव ) ८६ . १ षटकांत सर्वबाद २२८ ( वसीम जाफर नाबाद २१ , गणेश सतिश ७९ , अपूर्व वानखेडे ५१ ; जगदीशा सूचिथ ५ / ७० , एम . प्रसिद २ / ५८ ) कर्नाटक ( दुसरा डाव ) ३३ षटकांत ६ बाद ७६ ( रविकुमार समर्थ ३० ; आदित्य सरवटे ४ / २४ ) ."
lifestyle,"फेसबुक , व्हॉट्स अॅप , इन्स्टाग्राम ज्यावेळी नव्हतं तेव्हा ऑर्कुटनं सगळ्यांनाच अक्षरशः वेड लावलं होतं . इंटरनेटवरील मैत्रीच्या व्हर्च्युअल कट्ट्याची ओळख आपल्याला सर्वप्रथम ऑर्कुटनं करुन दिली असं म्हटलं तर चुकीचं ठरणार नाही . पण नंतर फेसबुक आलं आणि ऑर्कुट कुठच्या कुठे गायब झालं . ऑर्कुटकडे सगळ्यांनीच पाठ फिरवली . अखेर ऑर्कुटची घटत चाललेली प्रसिद्धी पाहता सप्टेंबर २०१४ मध्ये ऑर्कुट बंद झालं . आता हेच ऑर्कुट नव्या ढंगात परत आलंय . ऑर्कुटचं सोशल मीडिया प्लॅटफॉर्म ‘हॅलो’ आता भारतातही सुरू झालं आहे . सोशल मीडियामुळे लोक जवळ येण्याऐवजी एकमेकांपासून दूर जात आहेत पण ‘हॅलो’मुळे लोक एकमेकांशी जोडले जातील . त्यांना एकमेकांशी संपर्क साधणं सोपं होईल . प्रत्येक युजर्सला त्यांच्या आवडीप्रमाणे इथे लोक भेटतील , त्यांच्यासाठी हे नवीन व्यासपीठ नक्कीच फायद्याचं ठरेल असा विश्वास ‘हॅलो’नं व्यक्त केला आहे . येथे युजर्सला बरंच काही नवीन अनुभवता येणार आहे . तुमच्या कल्पना तुमचं सर्जनशील काम तुम्हाला या व्यासपीठाद्वारे इतरांसमोर मांडता येणार आहे , असं हॅलोनं म्हटलं आहे . केंब्रिज अॅनालिटीका प्रकरणामुळे सध्या फेसबुकविरोधात जगभरातून नाराजीचे वारे वाहत आहेत . साडेआठ कोटी युजर्सची वैयक्तीक माहिती लीक झाल्यानं जगभरात खळबळ उडाली आहे . त्यामुळे अनेकांनी फेसबुक डिलीट करणं पसंत केलं आहे . अशावेळी अत्यंत योग्य वेळेत ‘हॅलो’ लाँच केल्यानं भारतीय ग्राहकांकडूनही याला चांगला प्रतिसाद लाभेल असा विश्वास व्यक्त केला जात आहे ."
lifestyle,"आपल्या शरीरातून येणारे वेगवेगळे आवाज हे रोगनिदानासाठी उपयुक्त ठरू शकतात , भूकंपशास्त्राचा वापर जसा भूकंपाचा वेध घेण्यासाठी केला जातो तसेच शरीरातील आवाजांनी रोगांचा माग काढता येतो , असा वैज्ञानिकांचा दावा आहे . इलॅस्टोग्राफी नावाचे शास्त्र असून ते मानवी शरीरातील रोगांचे निदान करू शकते . वैद्यकीय अल्ट्रासाउंड प्रतिमाचित्रण तंत्राचा वापर यात केला जातो . हे शास्त्र नव्याने उदयास येत आहे . जैविक उतींची लवचीकता पाहून यात कर्करोगाचे निदान करता येते , यकृत व थायरॉइड विकारांचा वेध घेता येतो . काही लहरींच्या मदतीने उतींची लवचीकता व ताणक्षमता तपासता येते . त्यामुळे शरीराचे सखोल प्रतिमाचित्रण शक्य असून त्याचा फायदा होतो . कारण त्यात शरीराला कुठे छेद द्यावा लागत नाही . फ्रान्समधील लॉयॉन विद्यापीठातील स्टीफन कॅथलिन यांनी सांगितले की , इलॅस्टोग्राफीने कर्करोगाचे निदान करता येते . जेव्हा वस्तूवर दाब वाढतो तेव्हा त्यातून काही लहरी निर्माण होतात . त्या भूकंपलहरीसारख्या स्फोटक असतात त्याना ‘शिअर वेव्हज’ म्हणतात . वैद्यकशास्त्रात स्पंदनशील उपकरणातून या लहरी तयार करून उती किंवा पेशीतील कडकपणा मोजला जातो . कर्करोगाच्या गाठी जास्त कडक उतींची शक्यता दाखवतात , आरोग्यवान उती कमी कठीणपणा दाखवतात . कुठल्याही प्रतिमाचित्रणात उती किंवा पेशीतील काठिण्य तपासता येत नाही ते यात शक्य आहे . यात एक स्पंदनशील यंत्रबाधित भागाला लावतात व ते दाबून शिअर वेव्हज निर्माण करून रोगनिदान केले जाते ."
entertainment,"भारतीय टेलिव्हिजनच्या इतिहासात पहिल्यांदाच माहिती आणि प्रसारण मंत्रालयाने एखादी मालिका बंद करण्याचे आदेश दिल्याचे समोर आलेय . गेल्या अनेक आठवड्यांपासून वादविवाद आणि याचिकांच्या गराडयात सापडलेली ‘पहरेदार पिया की’ ही ‘सोनी एण्टरटेन्मेन्ट’ वाहिनीवरील मालिका बंद करण्याचे आदेश स्मृती इराणी यांच्या माहिती आणि प्रसारण मंत्रालयाने दिले आहेत . शुक्रवारी या मालिकेचा शेवटचा भाग दाखविण्यात आला . वाहिनीने म्हटलेय की , ‘२८ ऑगस्ट २०१७ पासून ‘पहरेदार पिया की’ मालिका टेलिव्हिजनवर बंद करण्यात आली . या मालिकेविषयी घेण्यात आलेला निर्णय त्यासाठी काम करणाऱ्या सर्व टीमसाठी निराशाजनक असून , त्यांची मेहनत वाया गेल्याची आम्हाला जाणीव आहे . यापुढे आम्ही प्रेक्षकांना स्वारस्य असलेल्या मालिका आणण्यावर लक्ष केंद्रित करू . या मालिकेतील कलाकार , निर्माते , प्रेक्षक यांचे आम्ही आभारी असून यापुढेही तुमचा पाठिंबा आमच्या आगामी मालिकांना मिळू देत . ’ काही आठवड्यांपूर्वीच प्रेक्षकांनी ही मालिका बंद करण्यासाठी याचिका दाखल केलेली . १० वर्षांचा मुलगा एका १८ वर्षांच्या मुलीसोबत लग्न करतो यावर ‘पहरेदार पिया की’ मालिका आधारित होती . हे लग्न प्रेमामुळे किंवा तडजोड म्हणून होत नाही . तर केवळ त्या मुलीने शेवटचा श्वास घेत असलेल्या मुलाच्या वडिलांना दिलेल्या वचनामुळे ती त्याच्याशी लग्न करते . त्या मुलाची मी सदैव ‘पहरेदारी’ ( रक्षण ) करेन असे वचन तिने दिलेले असते . वाचा : अक्षयसोबत प्रियांकाचं नाव जोडताच ट्विंकलचा राग अनावर ‘बीसीसीसी’ने दोन आठवड्यांपूर्वीच ‘सोनी’ वाहिनीला या मालिकेची वेळ बदलण्याचे आदेश दिलेले . तसेच , ही मालिका बालविवाहाचा प्रसार करत नाही , अशी पट्टीही चालविण्यास सांगितलेले . त्याप्रमाणे वाहिनीने मालिकेची वेळ १० . ३० ची केलेली . पण , माहिती व प्रसारण मंत्रालयाकडून अचानक आलेल्या या नोटीसमुळे वाहिनीला खूप मोठा झटका बसला आहे ."
sports,"लोढा समितीकडून अनेक ताशेऱ्यांना सामोरे जावे लागलेल्या भारतीय क्रिकेट नियामक मंडळाला ( बीसीसीआय ) आणखी एक हादरा बसला आहे . आपल्या वर्चस्वाच्या स्थितीचा गैरवापर केल्याच्या कारणावरून ‘बीसीसीआय’ला भारतीय स्पर्धा आयोगाने ( काँपिटिशन कमिशन ऑफ इंडिया - सीसीआय ) ठोठावलेला ५२ कोटी २४ लाख रुपयांचा दंड कायम ठेवण्यात आला आहे . आयपीएलच्या प्रसार माध्यम हक्कांच्या संदर्भात निकोप स्पर्धा निर्माण होण्याच्या विरोधात कार्यवाही केल्याचा ठपका ठेवण्यात आला . ‘सीसीआय’ने याविषयी ४४ पानांचा अहवाल दिला आहे . दंडाची रक्कम ‘बीसीसीआय’च्या गेल्या तीन आर्थिक वर्षांतील संबंधित उत्पन्नाच्या ४ . ४८ टक्के आहे . या कालावधीतील सरासरी रक्कम ११६४ . ७ कोटी रुपये आहे . आयपीएल प्रसार माध्यम हक्क कराराच्या तरतुदींचा ‘बीसीसीआय’ने सर्रास भंग केला . प्रक्षेपण हक्कांसाठी निविदा सादर करणाऱ्या कंपन्यांचे व्यावसायिक हितसंबंध जपण्याचा तसेच आपल्या आर्थिक हितासाठी हेतुपुरस्सर कार्यवाही केली . या खटल्यासाठी मार्केट म्हणून ‘सीसीआय’ने भारतातील व्यावसायिक स्थानिक क्रिकेट स्पर्धा - उपक्रमांचे संघटन विचारात घेतले . ‘बीसीसीआय’ही नफा कमावणारी संस्था नाही . त्यांचे उत्पन्न पुन्हा क्रिकेटसाठी गुंतविले जाणे अपेक्षित आहे . कोणत्याही क्रीडा संघटनांचे हे नियमित काम असते . ‘बीसीसीआय’ने सुचविल्याप्रमाणे याची तीव्रता कमी करता येत नाही . आयपीएलसारख्या स्थानिक लीगच्या संयोजनाचा कोणताही प्रस्ताव नाकारल्याचा प्रकार प्रत्यक्ष घडला नाही असा युक्तिवाद करण्यात आला . त्यात ‘सीसीआय’ला कोणतेही तथ्य आढळले नाही . फेब्रुवारी २०१३ मध्ये याच संस्थेने ‘बीसीसीआय’ला ५२ कोटी २४ लाख रुपये इतक्याच रकमेचा दंड ठोठावला होता . तेव्हाच्या तुलनेत ‘बीसीसीआय’चे उत्पन्न थोडे जास्त आहे . यानंतरही दंडाची रक्कम कायम ठेवण्याचा आदेश ‘सीसीआय’ने दिला . तेव्हा ‘बीसीसीआय’ने अपील केले होते . त्या वेळी स्पर्धा ॲपीलीय लवादाने हा दंडाचा निर्णय तूर्त बाजूला ठेवून त्यावर फेरविचार करायचा आदेश दिला होता . हे फेब्रुवारी २०१५ मध्ये घडले होते . त्यानंतर ‘सीसीआय’च्या महासंचालकांनी पुढील चौकशी केली होती . त्यांनी पूरक चौकशी अहवाल मार्च २०१६ मध्ये केला होता . त्याच तसेच त्यावर ‘बीसीसीआय’ने मांडलेली बाजू विचारात घेऊन ‘सीसीआय’ने हा नवा आदेश दिला . मक्तेदारीचे दशक . . . ‘बीसीसीआय’ने दहा वर्षांच्या कालावधीत ‘आयपीएल’ची मक्तेदारी राखली . त्यासाठी सर्व संभाव्य स्पर्धा संपुष्टात आणली . अशाच प्रकारच्या स्पर्धेच्या प्रस्तावाची अपेक्षा ‘बीसीसीआय’ किंवा इतर कुणालाही करता येणार नाही , स्पर्धेची संधी नाकारणे हे मक्तेदारीच्या गैरवापराची गंभीर स्वरूपाचे उदाहरण आहे . असा ठपका ठेवण्यात आला आहे ."
entertainment,"बॉलीवूडचा चॉकलेट हिरो वरुण धवनमध्ये बदल झालाय , असं काही आम्ही म्हणत नाही . तर तो स्वतः तसा म्हणालाय . नुकतंच त्यानं त्याचा आगामी सिनेमा "" ऑक्टोबर ' चं चित्रीकरण पूर्ण केलंय . बऱ्याच कालावधीनंतर काहीतरी वेगळं करण्याची संधी या सिनेमात मिळाल्याचं वरुण सांगतो . तो पुढे म्हणाला , की "" शूजित सरकार यांच्यासोबत काम करण्याचं माझं स्वप्न होतं . जे आता पूर्ण झालंय . या चित्रपटात मला खूप वेगळ्या गोष्टी करायला मिळाल्यात . माझ्यासाठी जीवनात बदल घडवून आणणारा असा हा अनुभव होता . आम्ही 38 दिवसांत चित्रीकरण पूर्ण केलं . या चित्रपटाने एक माणूस म्हणून माझ्यात बदल केला . '"
lifestyle,"किडनी हा शरीरातील अतिशय महत्त्वाचा असणारा अवयव . शरीरातील अनावश्यक घटक आणि रक्तातील जास्तीचे पाणी काढण्याचे काम किडनी करत असते . हे अनावश्यक घटक मूत्राशयामध्ये जमा होतात आणि मूत्राव्दारे शरीराबाहेर फेकले जातात . मात्र दीर्घकाळ हे घटक शरीराबाहेर न पडल्यास त्यांचा स्टोन तयार होण्यास सुरुवात होते . याशिवाय शरीरामध्ये पोटॅशियम , प्रोटिन्स , सोडियम आणि साखरेची कमतरता असल्यासही किडनी स्टोन होण्याची शक्यता असते . शरीरातील पाण्याचे प्रमाण कमी झाले तरीही स्टोन होऊ शकतो . किडनीतील स्टोनचे विघटन व्हावे , यासाठी जास्तीत जास्त पाणी पिणे आवश्यक असते . मात्र काही विशिष्ट योगासनांमुळे तुम्हाला किडनी स्टोनच्या समस्येपासून सुटका मिळू शकते . पाहुयात कोणती आसने ठरु शकतात प्रभावी… उष्ट्रासन किडनी स्टोनपासून मुक्तता मिळवायची असल्यास उष्ट्रासन अतिशय उपयुक्त ठरते . उंटासारख्या दिसणाऱ्य़ा या आसनाचा सराव केल्यास त्यामुळे शरीरातील पाण्याची कमतरताही दूर होण्यास मदत होते . योगामुळे कोणताही परिणाम त्वरीत दिसत नाही तर हळूहळू एखादी समस्या कमी होण्यास मदत होते . त्यामुळे ठराविक काळ हे आसन केल्यास स्टोनचा आकार कमी होण्यास सुरुवात होते आणि कालांतराने तो पूर्णपणे नष्ट होण्याचीही शक्यता असते . उत्तानपादासन तुम्हाला किडनी स्टोन असल्याची लक्षणे जाणवत असल्यास हे आसन उपयोगी ठरते . या आसनामुळे ओटीपोटातील स्नायू आकुंचन पावतात . यामुळे किडनी स्टोनची समस्या कमी होण्यास मदत होते . याशिवाय , या आसनामुळे ओटीपोटाचा भाग आणि पाठीचा खालचा भाग मजबूत होण्यास मदत होते . पवनमुक्तासन पवनमुक्तासन हे पोटाच्या सर्व विकारांवर अतिशय उपयुक्त असे आसन आहे . त्यामुळे किडनीच्या समस्यांवरही हे आसन उपयुक्त ठरते . बद्धकोष्ठता आणि अॅसिडीटीसारख्या समस्यांसाठीही या आसनाचा उपयोग होतो . त्यामुळे नियमित हे आसन केल्यास त्याचा निश्चितच फायदा होतो . बलासन बलासन केल्यामुळे किडणीमध्ये स्टोनची निर्मिती होत नाही . त्यामुळे अतिशय उपयुक्त असणारे हे आसन योग्य पद्धतीने करावे . पोटात येणारे क्रॅम्प आणि दुखणे यापासून मुक्तता मिळविण्यासाठीही या आसनाचा उपयोग होतो . भुजंगासन किडनीच्या आरोग्यासाठी भुजंगासन अतिशय उपयुक्त असते . या आसनामुळे किडनी स्वच्छ होते तसेच स्टोनची निर्मितीच होत नाही . शरीरातील रक्ताचे वहन योग्य पद्धतीने होण्यास हे आसन अतिशय उपयुक्त असते ."
entertainment,"‘सैराट’ सिनेमाने लोकांच्या मनावर अक्षरशः अधिराज्य गाजवले होते . आजही परश्या आणि आर्चीची क्रेझ लोकांमध्ये कमी झालेली नाही . झिंगाट , सैराट ही गाणी ऐकू आली की आपसूक प्रत्येकाचे पाय थिरकल्याशिवाय राहत नाहीत . पण हा सिनेमा कितीही हिट झाला असला तरी हा सिनेमा लोकांचे प्रबोधन करु शकला नाही , असे मत सिनेमाचा दिग्दर्शक नागराज मंजुळेने याने व्यक्त केले आहे . पिंपरी - चिंचवडमधील नेत्रसेवा प्रतिष्ठानच्या वतीने आयोजित केलेल्या व्याख्यानमालेत नागराज मुंजळे बोलत होता . सिनेमाच्या माध्यमातून जी गोष्ट सांगण्याचा प्रयत्न करण्यात आलेला ते सोडून लोकांना सगळं कळलं . लोकांना झिंगाट कळले , सैराट कळले , आर्ची , परशा एवढेच काय तर १०० कोटीही कळले , मात्र प्रबोधन झालेच नाही , अशा शब्दात नागराज मंजुळे याने आपल्या भावना व्यक्त केल्या . या कार्यक्रमात सिनेमातून समाज प्रबोधन करणे हे एक आव्हान असल्याचे नागराज म्हणाला . नागराज म्हणाला की , “कुणी कोणाला मारु नये , हिंसा करु नये , किमान एवढं तरी ज्ञान या सिनेमातून घ्यायला हवं होतं असं मला वाटतं . पण सिनेमातून हा मेसेज घ्यायचा सोडून लोकांना झिंगाट कळलं , सैराट कळलं , आर्ची कळली , परशा कळला , १०० कोटी कळले , सगळं जग कळतं . पण प्रबोधनाची कधी कधी मला खूप गंमत वाटते , प्रबोधन खरंच होऊ शकतं का ? एवढा सिनेमा करायचा आणि परत कार्यक्रमांमध्ये येऊन सांगावं लागणं याचं मला हसू येतं . मग जर कार्यक्रमांत येऊनच हे सगळं सांगावं लागणार असेल तर सिनेमा का करायचा हा प्रश्न मला पडतो . म्हणूनच प्रबोधन खूप वेगळं आहे आणि पिक्चर वेगळा आहे असं मला वाटतं . ”"
entertainment,"बॉलिवूडमध्ये प्रत्येक अभिनेत्री तिच्या अभिनयाच्या आणि हटके अंदाजाच्या बळावर प्रेक्षकांमध्ये एक वेगळे स्थान निर्माण करते . अशाच काही अभिनेत्रींपैकी एक म्हणजे श्रीदेवी . बी टाऊनची ‘मिस हवाहवाई’ म्हणून प्रसिद्ध असलेली ही अभिनेत्री गेल्या काही वर्षांपासून चित्रपटांपासून दूर का बरं आहे ? असा प्रश्न तुमच्या मनात जर घर करत असेल तर आता त्याचे उत्तर देण्यासाठी खुद्द श्रीदेवीच सज्ज झाली आहे . जवळपास पाच वर्षांपूर्वी गौरी शिंदे दिग्दर्शित ‘इंग्लिश विंग्लिश’ या चित्रपटाच्या माध्यमातून श्रीदेवी बऱ्याच काळानंतर प्रेक्षकांच्या भेटीला आली होती . ‘इंग्लिश विंग्लिश’ला प्रेक्षकांनी दिलेली पसंती पाहता आता ‘मिस हवाहवाई’ पुन्हा एकदा नव्या आणि वेगळ्या धाटणीच्या चित्रपटाद्वारे प्रेक्षकांच्या भेटीला येण्यासाठी सज्ज झाली आहे . मातृत्त्वाची एक वेगळी बाजू मांडणाऱ्या या चित्रपटाद्वारे श्रीदेवी प्रेक्षकांसमोर येणार आहे . नुकताच या चित्रपटाचा फर्स्ट लूक प्रदर्शित करण्यात आला . श्रीदेवीने तिच्या ट्विटर अकाउंटवरुन चित्रपटाच्या फर्स्ट लूकचा फोटो पोस्ट करत त्यासोबत एक कॅप्शनही लिहिले आहे . ‘जेव्हा एखाद्या स्त्रीसमोर आव्हानं येतात… . ’ , असं या कॅप्शनमध्ये म्हंटलय . या आगामी चित्रपटाबद्दल फारशी माहिती उघड करण्यात आली नसली , तरीही पोस्टरवरील श्रीदेवीचा लूक , तिच्या चेहऱ्यावरील भाव सर्वांचेच लक्ष वेधत आहेत . या पोस्टरमध्ये दिसणारी आणखी महत्त्वाची बाब म्हणजे विविध भाषांमध्ये ‘आई’ हा शब्द पोस्टरवर लिहिण्यात आला आहे . १४ जुलै २०१७ला हा चित्रपट प्रदर्शित होणार असून , याचा पोस्टर पाहता प्रेक्षकांमध्ये त्याविषयीच्या चर्चा रंगण्यास सुरुवात झाली आहे . बोनी कपूर यांची निर्मिती असलेल्या या चित्रपटाचे दिग्दर्शन रवी उद्यवार यांनी केले आहे . मुख्य भूमिकेतील अभिनेत्री श्रीदेवीसोबतच चित्रपटामध्ये अभिनेता नवाझुद्दीन सिद्दिकी , अक्षय खन्ना , सुशांत सिंग , अमृता पुरी या कलाकारांचे चेहरे झळकणार आहेत . तगडी स्टारकास्ट असलेल्या ‘मॉम’ चित्रपटाच्या पार्श्वसंगीताची धुरा ए . आर . रेहमान यांनी सांभाळल्याचेही म्हटले जात आहे . त्यामुळे आता ‘मॉम’ च्या माध्यमातून अभिनेत्री श्रीदेवी नेमकं काय सांगू इच्छिते , हे मात्र चित्रपट प्रदर्शित झाल्यावरच कळेल ."
lifestyle,"ऑनलाइन शॉपिंगमध्ये मागच्या काही दिवसांत भारतात वेगाने वाढ झाल्याचे चित्र आहे . घरबसल्या एका क्लिकवर आपल्याला पाहिजे त्या वस्तू सहज उपलब्ध होत असल्याने ग्राहकांकडून अशा शॉपिंगला जास्त पसंती दिली जात आहे . याचाच फायदा घेऊन ऑनलाइन पोर्टलकडून खास ऑफर्स देऊन ग्राहकांना आकर्षित केले जात आहे . नुकताच अॅमेझॉनने ग्रेट इंडियन सेल जाहीर केला असून तुम्ही काही खरेदी करण्याचा विचार करत असाल तर या सेलचा नक्की विचार करा . अॅमेझॉन ही ऑनलाइन मार्केटमधील आघाडीची कंपनी असून २१ ते २४ जानेवारी या कालावधीत असणाऱ्या सेलमध्ये ग्राहकांना अनेक उत्पादनांवर भरघोस सूट दिली जाणार आहे . त्यामुळे ग्राहकांसाठी ही खरेदीची उत्तम संधी ठरणार आहे . या सेलमध्ये १ कोटी ६० लाखांहून अधिक उत्पादनांवर सूट देण्यात आली आहे . यामध्ये अनेक कपडे , होम अॅप्लायन्सेस , इलेक्ट्रॉनिक वस्तू यांच्या मोठ्या ब्रँडचा समावेश आहे . यात अॅपल , वनप्लस , सॅमसंग , यूसीबी , प्युमा , अदिदास , रॅँगलर , टायटन , अमेरिकन टुरिस्टर , बीपीएल , मायक्रोमॅक्स , टिसीएल , लेनोवा , एचपी , एलजी , बजाज , उषा यासारख्या असंख्य ब्रॅँड्सचा समावेश आहे . जे ग्राहक अॅमेझॉनच्या पे बॅलन्सचा वापर करून खरेदी करतील त्यांना २०० रुपयांपर्यत कॅशबॅक मिळणार आहे . सेलबरोबरच ग्राहकांना एचडीएफसी बँकेकडून जास्तीची १० टक्के कॅशबॅक सवलत देण्यात येणार आहे . जे ग्राहक एचडीएफसीचं क्रेडीट आणि डेबिट कार्डचा वापर करून इएमआयवर वस्तू घेतील त्यांना ही सुविधा दिली जाईल ."
lifestyle,"आठवडय़ातून ४५ तासांहून जास्त वेळ काम करणाऱ्या महिलांना मधुमेहाचा धोका असल्याचा इशारा एका अभ्यासातून देण्यात आला आहे . हा अभ्यास बीएमजे डायबेटीस रिसर्च अॅण्ड केअर या नियतकालिकात प्रसिद्ध करण्यात आला आहे . आठवडय़ातून ३० ते ४० तास काम करणाऱ्या महिलांना मधुमेहाचा कोणताही धोका नसल्याचे संशोधकांनी सांगितले . जागतिक अंदाजानुसार २०३० पर्यंत ४३९ दशलक्ष प्रौढांना मधुमेह असणार आहे . २०१०च्या आकडेवारीशी तुलना केली असता यामध्ये दुपटीने वाढ होणार आहे . कॅनडातील टोरंटो विद्यापीठ आणि सेंट मायकल्स रुग्णालयातील संशोधकांनी राष्ट्रीय आरोग्य सर्वेक्षण माहिती आणि वैद्यकीय नोंदण्या यांच्या आधारे ३५ ते ७४ या वयोगटातील ७ , ०६५ चाकरमान्यांच्या आरोग्याचा ( २००३ - २५ ) १२ वर्षे पाठपुरावा केला . यामध्ये १५ - ३४ तास काम करणारे , ३५ - ४० तास काम करणारे , ४१ - ४४ तास काम करणारे आणि ४५ तासांहून काम करणारे अशा प्रकारे कामांच्या वेळांनुसार लोकांचे चार गट तयार करण्यात आले होते . या वेळी त्यांचे वय , आरोग्य , जीवनशैली या बाबी विचारात घेण्यात आल्या होत्या . देखरेखीच्या कालावधीदरम्यान दर दहापैकी एका व्यक्तीमध्ये प्रकार - २ मधुमेह विकसित झाल्याचे आढळून आले . त्याचप्रमाणे पुरुषांमध्ये मधुमेह विकसित होण्याचे प्रमाण अधिक असल्याचे संशोधकांनी सांगितले . दरम्यान जास्त वेळ काम केल्याने पुरुषांना मधुमेहाचा धोका असल्याचे आढळून आले नाही , मात्र महिलांना जास्त वेळ काम केल्याने मधुमेहाचा धोका असल्याचे आढळून आले . ४५ तासांहून अधिक कालावधीसाठी काम करणाऱ्या महिलांना मधुमेहाचा धोका ६३ टक्के जास्त असल्याचे आढळून आले ."
lifestyle,"भारत हा सणवारांचा देश म्हणून ओळखला जातो . भारतीय संस्कृतीत जवळपास दर महिन्याला एक सण असतोच . थंडीच्या दिवसात , वर्षाच्या सुरुवातीला येणारा सण म्हणजे मकर संक्रांती . विशेष म्हणजे इतर सणांची तारीख ही पंचांगानुसार बदलती असते मात्र संक्रांत ही दरवर्षी १४ जानेवारी या तारखेलाच येते . मकर संक्रांतीला ज्याप्रमाणे अध्यात्मिक महत्त्व आहे त्याचप्रमाणे शास्त्रीय महत्त्वही आहे . या दिवसा आधी रात्र मोठी असते आणि दिवस लहान असतो . मकर संक्रांतीच्या दिवशी रात्र आणि दिवस समान असतात . या नंतर रात्री लहान दिवस मोठा होत जातो . तसेच संक्रांतीनंतर ऋतूबदल होण्यास सुरुवात होते . हवेतील गारवा कमी होऊन उष्णता वाढायला लागते . संक्रांतीच्या आधीच्या दिवसाला भोगी असे म्हणतात . थंडीत बाजारात जास्त भाज्या उपलब्ध असल्याने सर्व भाज्या खाऊ शकतो . भोगीच्या दिवशी सर्व भाज्या एकत्र करुन भाजी केली जाते . तसेच बाजरी शरीर उष्ण ठेवण्यास आवश्यक असल्याने या दिवशी तीळ लावून बाजरीची भाकरी खाण्याचीही पद्धत आहे .  मकर संक्रांती म्हणजे काय ? मकर ही एक रास असून सूर्य एका राशीतून दुसऱ्या राशीत प्रवेश करण्याच्या प्रक्रियेला संक्रांती असे म्हटले जाते . तर मकर संक्रांतीच्या दिवशीच सूर्य मकर राशीत प्रवेश करतो . म्हणून याला मकर संक्रांती म्हणतात . आता हा सण दरवर्षी एकाच तारखेला कसा येतो असा प्रश्नही आपल्यातील अनेकांना निश्चितच पडला असेल . तर हा हिंदु संस्कृतीतील एकमेव असा सण आहे जो त्याच तारखेला येतो . याचे कारण म्हणजे तो सूर्याच्या ( सूर्याच्या स्थानावर ) कॅलेंडरनुसार बाकी सर्व सण हे चंद्र कॅलेंडरवर ( चंद्राच्या स्थानावर ) आधारलेले असतात . सोलर सायकल ही दर ८ वर्षांनी एकदा बदलते , त्या वेळी मात्र हा सण १५ जानेवारीला येतो . याआधी २०१६मध्ये संक्रांत १५ जानेवारी रोजी होती . तीळ आणि गूळ यांचे काय महत्व आहे ? मकर संक्रांतीला तीळ आणि गूळ यांचे लाडू किंवा वड्या करण्याची पद्धत आहे . यामागे भूतकाळात झालेल्या कडू आठवणींना विसरून त्यात तीळ आणि गूळ यांचा गोडवा भरायचा असे म्हटले जाते . पण या गोष्टीलाही वैत्रानिक दृष्टीकोन आहे . तीळ हे उष्ण आणि स्निग्ध असतात . थंडीत शरीराला उष्णता आणि स्निग्धतेची आवश्यकता असते . तसेच गुळातही उष्णता असल्याने या पदार्थांचे महत्त्व आहे . भारताशिवाय इतर देशातही होतो साजरा संक्रांत हा सण केवळ भारतातच साजरा होतो असे नाही तर आशिया खंडातील अनेक ठिकाणी तो साजरा केला जातो . नेपाळमध्ये याला माघी किंवा माघी संक्रात , थायलंड मध्ये सोंग्क्रान , लाओस मध्ये पी मा लाओ आणि म्यानमार मध्ये थिंगयान असे म्हंटले जाते . भारतात देखील याला लोहरी , मकर संक्रांती , पोंगल इत्यादी नावे आहेत . या सणाला गुजरात आणि राजस्थान राज्यांमध्ये पतंगाचा सण म्हणून ओळखले जाते . यामागे करमणूक होणे हा उद्देश असला तरीही शास्त्रीय कारणही आहे . पतंग सकाळी सकाळी उठून उडवल्याने शरीराला ऊन लागून भरपूर प्रमाणात व्हिटॅमिन D मिळते . याने थंड हवे पासून होणाऱ्या समस्या पासून दूर होण्यास मदत होते ."
sports,"भारताची स्टार बॅडमिंटनपटून पी . व्ही सिंधूने ऑल इंग्लंड चॅम्पियनशिपमध्ये उपांत्यपूर्व फेरीत धडक मारली आहे . थायलंडच्या नित्चाओन जिंदापोलवर तिने २१ - १२ , १३ - २१ , २१ - १८ अशा सेटमध्ये पराभव केला . पहिल्या सेटमध्ये सिंधूने उत्तम खेळ करत तो सेट जिंकला . मात्र दुसऱ्या सेटमध्ये तिचा खेळ काहीसा कमी पडला . तिसऱ्या सेटमध्ये पुन्हा एकदा जबरदस्त खेळी करत तिने जिंदापोलला नमवले आणि उपांत्यापूर्व फेरीत धडक मारली . मला आणखी चांगला खेळ करण्याची गरज आहे हे मी जाणून आहे . आजचा सामना जिंकून मी उपांत्यफेरीत धडक मारली याचा आनंदही वाटतो आहे . आता पुढच्या सामन्यात माझी प्रतिस्पर्धी कोण असेल याचा विचार मी फारसा करत नाहीये . मी फक्त माझा खेळ आणखी चांगला करण्यावर लक्ष केंद्रीत केले आहे . कदाचित माझा सामना इंडोनेशियाच्या नोझोमी ओकुहरा सोबत होऊ शकतो असा अंदाज सिंधूने सामना संपल्यावर व्यक्त केला . नित्चाओन जिंदापोलबाबत सिंधू म्हणाली की ती एक चांगली बॅडमिंटनपटू आहे . सुरुवातीला तिने मला काही इझी पॉईंट्स दिले . मात्र दुसऱ्या सेटमध्ये तिने कमाल केली . असे असले तरीही मी तिसऱ्या सेटमध्ये माझी कौशल्ये पणाला लावली आणि तो सेट जिंकून विजय मिळवला असेही सिंधूने स्पष्ट केले ."
entertainment,"अभिनेता रणवीर सिंग हा अभिनयाबरोबरच त्याच्या हटके स्टाइलसाठी ओळखला जातो . अनेकदा त्याचा वेश संभ्रमात पाडतो . बॉलिवूडमध्ये आतापर्यंत कोणत्याही अभिनेत्यानं केले नसतील एवढे प्रयोग रणवीरनं त्याच्या स्टाईलमध्ये केले आहेत . अनेकदा तर त्याचा पेहराव सोशल मीडियावर थट्टेचा विषयही ठरला आहे , पण फॅशन क्रिटीक्सच्या टीका रणवीर फारशा मनावर घेत नाही . तुम्हाला जे योग्य वाटतं ते करा अशा मताचा तो आहे . कदाचित बॉलिवूडमध्ये आल्यापासून रणवीर स्टाईल आणि लूकबाबत अधिक दक्ष झाला असेल असं तुम्हाला वाटत असेल तर हा तुमचा मोठा गैरसमज आहे . रणवीरनं रविवारी त्यांच्या इन्स्टाग्राम अकाऊंटवर एक फोटो शेअर केला आहे . जो पाहून दीपिकाच काय पण , बॉलिवूडमधल्या अनेक कलाकारांना जबरदस्त धक्का बसला आहे . ‘१९८५ पासून मी असाच आहे . मी अॅव्हां गर्द आहे’ आहे असं त्यानं म्हटलं आहे . जे व्यक्ती नाविन्यपूर्ण पण तितकंच हटके आणि प्रवाहाविरुद्ध जाऊन काहीतरी भन्नाट करतात त्यांच्यासाठी ‘अॅव्हां गर्द’ हा शब्दप्रयोग वापरला जातो . अर्थात अशा व्यक्तींच्या फळीत रणवीर येतोच हे त्यानं सिद्ध केलं . ३३ वर्षांपूर्वीदेखील रणवीरनं असा हेअरकट ठेवण्याचं धाडस केलं याचंच अनेकांना आश्चर्य वाटत आहे . रणवीरनं फोटो शेअर केल्यानंतर दीपिकासह अजूर्न कपूर , सिद्धार्थ कपूर , अदितीराव हैदरी , शिखर धवन , दिशा पटानी या सगळ्यांनीच आश्चर्य व्यक्त केलं आहे ."
lifestyle,"फळे खाल्ल्याने ताकद येते . फळांमध्ये आरोग्याला आवश्यक असणारे अनेक घटक असतात असे आपण अनेकदा ऐकतो . मात्र , विशिष्ट फळात नेमके कोणते गुणधर्म असतात , हे माहित असणेही तितकेच आवश्यक आहे . चिकू हे बऱ्याचदा बाजारात सहज उपलब्ध होणारे आणि भारतीयांना आवडणारे फळ . गोड चवीच्या या फळाचे आरोग्याला अनेक फायदे आहेत . चिकूच्या पोषणमूल्याबाबत डॉक्टरांनीही अनेकदा सांगितले आहे . चिकूमध्ये व्हिटॅमिन बी मोठ्या प्रमाणात असल्याने उर्जा मिळण्यास अतिशय उपयुक्त असते . मात्र ज्यांना मधुमेहासारखी समस्या आहे त्यांनी डॉक्टरांच्या सल्ल्याने हे फळ खावे . देबिका चक्रवर्ती यांनी चिकू या फळाचे काही फायदे सांगितले आहेत . पाहूयात काय आहेत हे फायदे… बी व्हिटॅमिनयुक्त असल्याने फायदेशीर चिकूमध्ये मोठ्याप्रमाणात व्हिटॅमिन बी असते . ते आरोग्यासाठी अतिशय उपयुक्त असल्याने उत्तम आरोग्यासाठी चिकू खावा . या फळाचे रोजच्या आहारात योग्य ते प्रमाण असणे आवश्यक आहे . अॅनिमिया , ताण , डोळ्याचे विकार यांसारख्या समस्यांवर चिकू खाणे अतिशय फायदेशीर ठरते . प्रतिकारशक्ती वाढण्यास मदत शरीरातील उर्जा वाढण्यासाठी चिकू अतिशय उपयुक्त असतो . छोट्या दिसणाऱ्या या फळात व्हिटॅनिम सी असते . लहान मुलांनी आणि ज्येष्ठांनी चिकू आवर्जून खायला हवा . शरीरातील अँटीऑक्सिडंटसची पातळी चांगली ठेवण्यासाठी चिकू उपयुक्त ठरतो . यामुळे प्रतिकारशक्ती वाढण्यास चांगली मदत होते . शरीरावर आक्रमण करणाऱ्या कोणत्याही समस्येशी नैसर्गिकपणे सामना करण्याची ताकद चिकूमुळे वाढते . त्यामुळे विविध आजारांपासून आपले संरक्षण होते . जळजळ होण्यास प्रतिबंध अनेकांना विविध कारणांनी छातीत आणि पोटात जळजळल्यासारखे होते . मात्र त्यावर आराम मिळवायचा असेल तर चिकू अतिशय उपयुक्त ठरतो . गोळ्या औषधे घेण्यापेक्षा चिकू खाणे हा सोपा आणि घरगुती उपाय आहे . त्यामुळे आहारात चिकू आवर्जून खा . हाडांच्या मजबूतीसाठी हाडे मजबूत होण्यास चिकूतील घटक उपयुक्त असतात . कॅल्शियमबरोबरच चिकूमध्ये फॉस्फरस आणि लोह यांसारखी आरोग्याला आवश्यक असणारी महत्त्वाची खनिजेही असतात . त्यामुळे हाडांच्या बळकटीसाठी चिकू एक उत्तम फळ आहे ."
entertainment,"‘अवं मास्तर काही कळतं का नाही ? रांगोळी काढलेली दिसत नाही व्हय ? इथं चंद्रकला आणि सरकार बसणार आहेत , जरा मान - पान बघत चला , की दिसला पाट अनं टेकलं बूड , तुमची पानं बाहेर मांडली आहेत , तिकडं जाऊन बसा . . ‘काय म्हणावं या मास्तरला , डोस्कं बिस्कं फिरलया का अक्कल गहाण ठिवून आलायसा , काय म्हणते मी , नीट गुमान राव्हायचं असलं तर राव्हा , नाहीतर चालू पडा . तुम्ही गेल्यावर कोणाला सुतक येणार नाही . . हे संवाद आहेत मराठीतील अजरामर ठरलेल्या ‘पिंजरा’या चित्रपटातील आणि ते आहेत ज्येष्ठ अभिनेत्री वत्सला देशमुख यांचे . खरे तर वत्सला देशमुख यांनी त्यांच्या प्रदीर्घ नाटय़ - चित्रपट प्रवासात ‘िपजरा’मधील थोडय़ाफार प्रमाणात खलनायिकेकडे झुकणारी ‘आक्का’ची भूमिका वगळली तर खलनायिका किंवा खाष्ट भूमिका केलेल्या नाहीत . आजवर नेहमीच चरित्र अभिनेत्री किंवा सहाय्यक अभिनेत्री म्हणून त्यांनी काम केले . आई , काकू , मावशी , आत्या , आजी अशा ‘वत्सल’भूमिकेतूनच त्या प्रेक्षकांसमोर आल्या . प्रेक्षकांच्या मनावरही त्यांच्या या भूमिकांचाच ठसा राहिलेला आहे . ‘पुर्नभेट’च्या निमित्ताने त्यांच्याशी गप्पांच्या सुरुवातीलाच ‘पिंजरा’चा विषय निघाला . नव्या स्वरुपात ‘पिंजरा’ नुकताच आला . तेव्हा तो पाहायचा ठरवले होते . पण नाही जमू शकले . मी आणि संध्या दोघी वास्तवातही सख्ख्या बहिणी . मी मोठी व ती धाकटी . ‘िपजरा’मध्येही आम्ही बहिणीच होतो . या चित्रपटातील माझ्या भूमिकेला नकारात्मक छटा होती . चित्रपटाचे सर्व चित्रीकरण कोल्हापूरला ‘शांताकिरण’स्टुडिओत तसेच पन्हाळा परिसरात झाले . ही भूमिका सोडली तर आजवरच्या अभिनय प्रवासात माझ्या वाटय़ाला नकारात्मक भूमिका आल्याच नाहीत . मला करायची खूप इच्छा होती , पण मिळाल्या नाहीत आणि आता माझ्या वयाच्या ८७ व्या वर्षांत कोणी देणार ही नाही . पण करायची मात्र आजही उमेद असल्याचे वत्सलाताई हसत हसत सांगतात . लहानपणाच्या आठवणी सांगताना त्या नकळत भूतकाळात गेल्या आणि आठवणींच्या लडी त्यांनी अलगद उलगडल्या . माझे वडील श्रीधरपंत देशमुख हे बापुराव पेंढारकर यांच्या ‘ललितकलादर्श’कंपनीत होते . कंपनीच्या नाटकातून लहान - मोठय़ा भूमिका ते करत असत . नाटक कंपनी फिरती असल्याने आई - वडिलांबरोबर आमचीही फिरती असायची . हळूहळू नाटके चालेनाशी झाली . कंपनीकडून नवी नाटकेही येत नव्हती . तेव्हा घर - खर्च चालविण्यासाठी वडिलांनी मुंबईत ‘श्रीराम मिल’मध्ये काही काळ नोकरी केली . सुरुवातीला ते मुंबईत आणि आई , मी , भाऊ व संध्या नाशिकला राहात होतो . वडील स्थिरस्थावर झाल्यानंतर आम्ही सगळेच मुंबईला आलो . मुंबईत होणाऱ्या मेळ्यांमधून मी व संध्या काम करायचो . काम म्हणजे काय गाणी म्हणणे असायचे . गायिका सुलोचना चव्हाण यांचाही मेळा होता . त्यातून काम केल्याचे आठवते . मुंबईत तेव्हा भुलेश्वरला राहात होतो . काही काळ बडोद्याला असताना तेथील लक्ष्मीकांत नाटक समाजातर्फे सादर झालेल्या ‘वीरपत्नी’ या नाटकाचेही मी काही प्रयोग केले होते . मुंबईत सुरुवातीच्या काळात बरीचशी गुजराथी नाटकेच मी केली . पण मी मराठी रंगभूमीवर काम करावे अशी वडिलांची इच्छा होती . सुदैवाने ‘राक्षसी महत्वाकांक्षा’ या नाटकात मला ‘मदालसा’ची भूमिका मिळाली . नानासाहेब फाटक यांच्या बरोबर मला काम करायला मिळाले हे मी माझे भाग्य समजते . माझ्या वडिलांनीच या भूमिकेची तालीम माझ्याकडून कसून करुन घेतली . ‘दामोदर’ला नाटकाचा पहिला प्रयोग झाला . मराठी रंगभूमीवर केलेल्या अन्य भूमिकांविषयी त्यांना बोलते केले तेव्हा किती सांगू व किती नको अशा आठवणी त्यांच्याकडे निघाल्या . वत्सलाताई म्हणाल्या , ‘राक्षसी महत्वाकांक्षा’ नंतर पुढे ‘रणदुदुंभी’मधील ‘सौदामिनी’ , ‘त्राटिका’ नाटकात त्राटिकेचीच भूमिका , ‘संगीत संशयकल्लोळ’मध्ये ‘कृत्तिका’ , ‘खडाष्टक’मध्ये ‘ताराऊ’ , ‘बेबंदशाही’त ‘येसुबाई’ , ‘रायगडाला जेव्हा जाग येते’ मधील ‘सोयराबाई’ अशा अनेक नाटकातून कामे केली . माझ्या नशिबाने मला नानासाहेब फाटक , मा . अनंत दामले अर्थात नूतन पेंढारकर , मा . कृष्णराव , मा . नरेश , दिनकर कामण्णा , छोटा गंधर्व , हिराबाई बडोदेकर , सरस्वतीबाई राणे अशा सगळ्या मोठय़ा मंडळींबरोबर काम करण्याची संधी मिळाली . चित्रपट प्रवासाबद्दल त्यांनी सांगितले , ‘शिर्डीचे साईबाबा’हा मराठी आणि ‘शिर्डी के साईबाबा’ हिंदी हे सुरुवातीचे चित्रपट . पुढे हिंदीत ‘तुफान और दिया’ , ‘नवरंग’ , ‘जल बिन मछली नृत्य बिन बिजली’ , ‘लडकी सह्य़ाद्री की’ , ‘हिरा और पथ्थर’ तर मराठीत ‘वारणेचा वाघ’ , ‘पिंजरा’ , ‘बाळा गाऊ कशी अंगाई’ , ‘ज्योतिबाचा नवस’ , ‘झुंज’हे चित्रपट केले . निर्माते - दिग्दर्शक ईश्वरलाल यांचा ‘जय शंकर’हा माझा पहिला हिंदी चित्रपट . त्या वेळची एक आठवण सांगताना वत्सलाताई म्हणाल्या , या चित्रपटात मी रावणाच्या आईची भूमिका करत होते . चित्रपटाच्या चित्रीकरणाच्या वेळी रंजना लहान असल्याने ( अवघी तीन / चार महिन्यांची होती ती ) तिला मी बरोबर घेऊन जात असे . एकदा चित्रीकरणाच्या वेळेस वरून लहान मुलाची आवश्यकता होती . लहान मूल माझ्या हातात आहे असे काहीसे दृश्य होते . मी नको नको म्हणत असतानाही सेटवर लोकांनी आग्रह केला म्हणून रंजनाला चित्रीकरणासाठी मी हातात घेतले . तेव्हा ती झोपलेली होती . पण लाईट , साऊंड , अॅक्शन असे म्हटले गेले आणि ती चक्क डोळे उघडून आजूबाजूला टकामका पाहायला लागली . तिच्या अभिनयाचे बाळकडू तिला तिथेच मिळाले . त्या दिवशी सेटवर चित्रीकरणासाठी उभारण्यात आलेला एक खांब पडला , आग लागली पण त्यातून आम्ही दोघीही वाचलो . माझे शिक्षण फारसे झाले नाही त्यामुळे रंजनाने खूप शिकावे , मोठे व्हावे व अन्य क्षेत्रात नाव मिळवावे अशी माझी इच्छा होती . पण विधिलिखीत वेगळेच होते . पुढे ती याच क्षेत्रात आली . रंजनाचा विषय निघाला आणि त्या भावूक झाल्या . एका अपघातानंतर रंजनाला अपंगत्व आले . तशा अवस्थेतही तिने अनेक वर्षे काढली . मृत्यू समोर दिसत असतानाही ती मृत्यूला घाबरली नाही . शेवटपर्यंत आनंदी होती . मृत्यूलाही हसतमुखाने ती सामोरी गेली . रंजना हा त्यांच्या मनाचा एक हळूवार कोपरा आहे . त्या कोपऱ्यात वत्सलाताईंनी आपल्या मुलीच्या आठवणी जपून ठेवल्या आहेत . रंजनाच्या जाण्याच्या धक्क्य़ाबरोबरच त्यांनी आणखी दोन मोठे धक्के पचविले . त्यांची दोन मुले हृदयविकाराच्या झटक्याने अचानक गेली . मोठा मुलगा नरेंद्र वयाच्या पन्नासाव्या वर्षी तर धाकटा मुलगा श्रीकांत याचे अवघ्या तिसाव्या वर्षी हृदयविकाराने निधन झाले . वैऱ्यावरही येऊ नये ते वत्सलाताईंच्या वाटय़ाला आले . या धक्क्य़ाने सुरुवातीला त्या खचून गेल्या . या काळात त्यांना उभारी देण्याचे आणि त्यांना सावरण्याचे काम त्यांची मैत्रीण गीता सोमण यांनी केले . वत्सलाताई यांच्या सांगण्यावरुन त्यांना नाटकात भूमिका मिळाली होती . त्याची जाण त्यांनी ठेवली आणि वत्सलाताई यांच्या त्या जवळच्या झाल्या . रंजना व दोन मुलांच्या निधनाने खचून गेल्यानंतर गीता सोमण या दररोज वत्सलाताई यांच्या घरी यायच्या . त्यांच्याशी गप्पा मारायच्या , काही वेगळ्या विषयात त्यांना गुंतवायच्या , बाहेर घेऊन जायच्या . यातून वत्सलाताई सावरल्या . दुःख गिळून आयुष्याला पुन्हा एकदा नव्याने सामोऱ्या गेल्या . याचे श्रेय त्या आवर्जून गीता सोमण यांना देतात . कलाकारासाठी रसिकांकडून जी प्रतिक्रिया मिळते , ती त्याच्या अभिनयाला दिलेली पावती असते . याबाबत एक आठवण त्यांनी सांगितली . सोलापूरला आमच्या ‘राक्षसी महत्वाकांक्षा’नाटकाचा प्रयोग होता . माझा ‘मदालसा’चा प्रवेश झाला आणि प्रेक्षकातून एकाने चप्पल माझ्या अंगावर भिरकावली . नाटक संपल्यानंतर आतमध्ये विमलाबाई कर्नाटकी यांनी त्या प्रकाराबाबत विचारले . तेव्हा वत्सलाताईंनी त्यांना सांगितले , तुम्हाला तुमच्या गाण्याच्या तानेवर किंवा समेवर जेव्हा टाळी मिळते ती जशी तुमच्या गाण्याला मिळालेली दाद असते तशी प्रेक्षकांमधून आज भिरकविण्यात आलेली ही चप्पल म्हणजे माझ्या अभिनयाला मिळालेली पावती आहे , असे मी मानते . राजकारण हा वत्सलाताईंच्या आवडीचा विषय आहे . सध्या राजकारणात आणि समाजात जे काही चालले आहे , ते त्यांना अस्वस्थ करते . पण आपण यात काहीच करु शकत नाही , अशी हतबलताही त्या व्यक्त करतात . वयोपरत्वे आता फारसे बाहेर पडणे होत नाही . ‘चला हवा येऊ द्या’च्या निमित्ताने जवळपास सोळा वर्षांनी त्या पुन्हा कॅमेऱ्यासमोर व प्रेक्षकांसमोर आल्या . वृत्तपत्र वाचन आणि दूरचित्रवाहिन्यांवरील मालिका पाहणे हा त्यांचा सध्याचा विरंगुळा आहे . नातू चेतन आणि नातसून शालिनी यांच्याबरोबर त्या आनंदात राहात आहेत . दोघेही आपली खूप खूप काळजी घेतात , असेही त्या आवर्जून सांगतात आणि नातसूनेचे कौतूकही करतात . ‘जय मल्हार’ही त्यांची आवडती मालिका आहे . नाटक , चित्रपटातून वत्सलाताई यांनी चरित्रात्मकच भूमिका आजवर साकारल्या . त्यामुळे साहजिकच दूरचित्रवाहिन्यांवरील विविध मालिकांधील चरित्र भूमिका त्यांच्या विशेष आवडीच्या . त्या त्या कलाकारांच्या भूमिकेचे त्या बारकाईने निरिक्षण करतात . अमूक प्रसंगात त्या कलाकाराने असे करायला हवे होते , तसे केले असते तर जास्त छान झाले असते अशी टिप्पणी त्या नातसूनेकडे व्यक्त करतात . पण हे त्या दोघींपुरतेच असते . या नव्या कलाकारांकडून शिकायलाही मिळते , असेही त्या सहजपणे सांगतात . तेव्हा आपण कोणीतरी मोठी अभिनेत्री आहोत असा अभिनिवेश अजिबात नसतो . तर एका सच्च्या कलाकाराने दुसऱ्या कलाकाराला दिलेली ती मनमोकळी दाद असते ."
sports,"हरहुन्नरी चढाईपटू सिद्धेश देसाईला विश्रांती देऊनही यू मुम्बाने यंदाच्या प्रो - कबड्डीतील आपला दबदबा कायम ठेवला . पारंपरिक प्रतिस्पर्धी पुण्याचा ३१ - २२ असा पराभव केला . मुंबईकडून सिद्धेश खेळत नसल्याने अभिषेक सिंग , विनोद कुमार आणि दर्शन कडियान यांनी चढायांची बाजू सांभाळली ; परंतु पकडींमध्ये मुंबईने आपली ताकद दाखवली , कर्णधार फझल अत्राचली , चेर्लाथन आणि सुरेंदरसिंग यांच्या भेदक पकडीसमोर पुण्याची डाळ शिजली नाही . पुण्याकडून नितीन तोमर दुखापतीमुळे खेळू शकला नाही , त्याचा फटका त्यांना बसला . जी . बी . मोरे आणि दीपक दहिया यांनी चढायांत काही गुण मिळवले ; परंतु ते पुरेसे नव्हते . मोरेने बोनस गुणांवर भर दिला . गिरीश इरनाक आणि संदीप नरवाल असे दोन कॉर्नर पुण्याकडे आहेत . पुण्याने या बलस्थानाचा सुपर कॅचसाठी चांगला फायदा उठवत एकाच वेळी दोन दोन गुण मिळवले ; परंतु मुंबईने मिळवलेली आघाडी मोठी असल्याने त्यांना फरक जाणवला नाही . जेव्हा जेव्हा त्यांचा चढाईपटू सुपर कॅचमध्ये बाद होत होता , त्या - त्या वेळी ते लगेचच पुण्याच्या चढाईपटूला बाद करून भरपाई करत होते ."
lifestyle,"Airtel Vs Reliance Jio Vs Vodafone : Latest cheapest plans under 400 Rs for users compared : सध्या देशातील टेलिकॉम कंपन्यांमध्ये ऑफर्सची स्पर्धा सुरु आहे असे म्हटल्यास वावगे ठरणार नाही . त्यातही जिओने बाजारात प्रवेश केल्यानंतर ही स्पर्धा आणखीन तीव्र झाली आहे . सध्या तर आठवड्याला दोन ते तीन नवीन प्लॅन या कंपन्या बाजारात आणताना दिसत आहेत . नुकताच जिओने बाजारात डबल धमाका ऑफर बाजारात लॉन्च केली आहे . ४०० रुपयांहून कमी किंमतीच्या ऑफर्सबद्दल बोलायचे झाले जर अंबानींच्या मालिकची असणारी जीओ कंपनी ९८ रुपयांमध्ये २८ दिवसांसाठी २ जीबी हायस्पीड इंटरनेटची सुविधा देत आहे . जीओच्या लोकप्रिय ऑफर्समध्ये ९८ , १४९ आणि ३९९ च्या रिचार्जचा समावेश होतो . या ४०० रुपयांखालील प्लॅन्समध्ये ग्राहकांना हायस्पीड इंटरनेटबरोबरच अमर्याद व्हॉइस कॉल्स ( रोमिंग सहित ) आणि मर्यादीत मोफत मेसेजची सोयही दिली जाते . मात्र ४०० रुपयांपेक्षा कमी किंमतीच्या प्लॅन्सला पसंती मिळत असतानाच एअरटेल आणि व्होफोननेही ४०० रुपयांपेक्षा कमी किंमतीमध्ये ९९ रुपये , १४९ रुपये , १९९ रुपये , ३४९ रुपये आणि ३९९ रुपये असे प्लॅन्स बाजारात उतरवले आहेत . जीओला टक्कर देण्यासाठी हे प्लन्स दोन्ही कंपन्यांनी ऑफर्सचा भडीमार सुरु केला आहे . मात्र एकाच वेळी तीन बड्या कंपन्यांकडून इतक्या मोठ्या संख्येने ऑफर्स असताना कोणत्या प्लॅनमध्ये काय मिळणार हे अनेकदा समजत नाही . म्हणूनच आम्ही तुम्हाला सांगत आहोत ४०० रुपयांखालील एअरटेल , जीओ आणि व्होडाफोन्सच्या ऑफर्सबद्दल… > > रिलायन्स जीओः ९८ रुपयांचा प्लॅन २८ दिवसांची वैधता असणाऱ्या या प्लॅनमध्ये २ जीबी फोरजी डेटा रोज मिळेल . आता हा प्लॅन अपडेट झाला आहे . नवीन प्लॅननुसार आता ९८ रुपयांच्या या सुपरसेव्हर प्लॅनमध्ये लोकल , एसटीडी आणि रोमिंग कॉल्स मोफत देण्यात आले आहेत . तसेच या प्लॅनमध्ये ३०० एसएमएस देण्यात आले आहेत . १४९ रुपयांचा प्लॅन रोज तीन जीबी डेटा वापरता येणारा हा प्लॅन २८ दिवसांच्या कालमर्यादेसहित उपलब्ध आहे . म्हणजेच महिन्याभरात १४९ रुपयांत ग्राहकांना ८४ जीबी डेटा मिळेल . १९८ रुपयांचा प्लॅन हा प्लॅन १४९ च्या प्लॅनसारखाच असला तरी रोज साडेतीन जीबी डेटा ग्राहकांना वापरता येईल . म्हणजेच महिन्याला ९८ जीबी इंटरनेट केवळ १९८ रुपयांत उपलब्ध होईल . २९९ रुपयांचा प्लॅन या प्लॅनची वैधता ही २८ दिवसांची आहे ज्यामध्ये रोज ४ . ५ जीबी थ्री जी अथवा फोर जी डेटा ग्राहकांना मिळेल . तसेच या प्लॅनमध्ये अनलिमिटेड व्हॉइस कॉल्स आणि रोजचे १०० एसएमएस मोफत मिळणार आहेत . हा नवीन प्लॅन केवळ ३० जूनपर्यंत वापरता येणार आहे . ३९९ रुपयांचा प्लॅन आता या प्लॅनमध्ये ३ जीबीचं ४ जी इंटरनेट डेटा मिळतो . विशेष म्हणजे या प्लॅनची वैधता ८४ दिवसांची आहे . या प्लॅनमध्ये एकूण २५२ जीबी डेटा मिळतो . तसेच अमर्याद कॉल आणि रोज १०० एसएमएसचाही या प्लॅनमध्ये समावेश आहे . > > एअरटेलः १४९ रुपयांचा प्लॅन २८ दिवसांची वैधता असणाऱ्या या प्लॅनमध्ये २ जीबी फोरजी डेटा रोज मिळेल . तसेच अर्मयाद व्हॉइस कॉल आणि रोजचे १०० एसएमएस फ्री मिळतील . १९९ रुपयांचा प्लॅन रोज २ . ४ जीबी डेटा वापरता येणारा या प्लॅनची कालमर्यादा २८ दिवसांची आहे . म्हणजेच २८ दिवसांत ६७ . २ जीबी डेटा युझर्सला वापरता येईल . या प्लॅनमध्येही अर्मयाद व्हॉइस कॉल आणि रोजचे १०० एसएमएस फ्री मिळतील . ३४९ रुपयांचा प्लॅन २८ दिवसांची वैधता असणाऱ्या या प्लॅनमध्ये ३ जीबी फोरजी डेटा रोज मिळेल . म्हणजेच २८ दिवसांत एकूण ८४ जीबी डेटा युझर्सला वापरता येईल . ३९९ रुपयांचा प्लॅन या प्रीपेड प्लॅननुसार ८४ दिवसांसाठी युझर्सला रोज २ . ४ जीबी डेटा वापरता येईल . म्हणजेच ८४ दिवसांची वैधता असणाऱ्या या प्लॅनमध्ये एकूण २०१ जीबी डेटा देण्यात येत आहे . > > व्होडाफोनः १९९ रुपयांचा प्लॅन या प्रिपेड प्लॅनमध्ये ग्राहकांना १ . ४ जीबी हायस्पीड नेट रोज उपलब्ध होईल . या प्लॅनची वैधता इतर दोन्ही कंपन्यांप्रमाणे २८ दिवसांची असून या प्लॅनमध्येही अनलिमिटेड लोकल , एसटीडी आणि रोमिंग कॉल्स मोफत उपलब्ध आहे . २५५ रुपयांचा प्लॅन या प्लॅनमध्ये २ जीबी थ्रीजी किंवा फोरजी डेटा रोज मिळेल . २८ दिवसांची वैधता असणाऱ्या या प्लॅनमध्ये अनलिमिटेड लोकल , एसटीडी आणि रोमिंग कॉल्स मोफत उपलब्ध आहे . ३४८ रुपयांचा प्लॅन या प्लॅननुसार युझर्सला रोज अडीच जीबी डेटा वापरण्यासाठी उपलब्ध होईल . याशिवाय या प्लॅनमध्येही इतर प्लॅनप्रमाणे अनलिमिटेड लोकल , एसटीडी आणि रोमिंग कॉल्स मोफत उपलब्ध आहे . ३४९ रुपयांचा प्लॅन २८ दिवसांची वैधता असणाऱ्या या प्लॅनमध्ये ३ जीबी फोरजी डेटा रोज मिळेल . या प्लॅनमध्ये अनलिमिटेड लोकल , एसटीडी आणि रोमिंग कॉल्स मोफत उपलब्ध आहे . २८ दिवसांत एकूण ८४ जीबी डेटा युझर्सला वापरता येईल . ३९९ रुपयांचा प्लॅन ७० दिवसांची वैधता असणाऱ्या या प्लॅनमध्ये रोज १ . ४ जीबी इंटरनेट उपलब्ध होईल . तसेच अर्मयाद व्हॉइस कॉल आणि रोजचे १०० एसएमएस फ्री मिळतील . थोड्याफार फरकाने प्लॅन्स एकसारखेच असले तरी तुमच्या परिसरात कोणत्या नेटवर्कला चांगली रेंज आहे यावरुन तुम्ही कंपनी आणि प्लॅनचा विचार करु शकता ."
sports,भारताच्या संजीव रजपूतने जागतिक चषक नेमबाजी स्पर्धेतील पुरुषांच्या ५० मीटर रायफल थ्री पोझिशनमध्ये रौप्यपदक पटकाविले . रजपूतने ४५६ . ९ गुणांची नोंद केली . क्रोएशियाच्या पीटर गोर्सा याने ४५७ . ५ गुणांसह सुवर्णपदक जिंकले . दक्षिण कोरियाच्या हिओनजुआन किम याला कांस्यपदक मिळाले . त्याला ४४५ . ५ गुण मिळाले . पात्रता फेरीत रजूपत हा सहाव्या स्थानावर होता . पात्रता फेरीत त्याने ११६७ गुण मिळविले होते . भारताच्या गगन नारंगला या फेरीत २३ वे स्थान मिळाले होते . त्याने ११६१ गुणांची नोंद केली . चैनसिंगने ११५९ गुणांसह ३२ वे स्थान घेतले . रिओ येथे ऑगस्टमध्ये होणाऱ्या ऑलिम्पिक स्पर्धेपूर्वीची ही अखेरची जागतिक स्पर्धा असल्यामुळे रजपूत याचे रुपेरी यश महत्त्वाचे मानले जात आहे .
sports,"भारतीय संघाचा कर्णधार विराट कोहली आज वयाच्या तिसाव्या वर्षात पदार्पण करतोय . भारतीय संघाची धुरा आपल्या खांद्यावर आल्यानंतर विराटच्या फलंदाजीत एक मोठा बदल झालेला आपण सर्वांनी पाहिलेला असेल . यंदाचं वर्ष विराट कोहलीसाठी खासच राहिलेलं आहे . कसोटी , वन - डे आणि टी - 20 अशा तिन्ही प्रकारांमध्ये विराटने धावांचा अक्षरशः रतीब घातला . या खेळीदरम्यान विराटने अनेक विक्रम आपल्या नावावर जमा केले आहेत . सध्या विंडीजविरुद्ध टी - 20 मालिकेत विराटला विश्रांती देण्यात आलेली आहे , या सुट्टीचा फायदा घेत विराट कोहली वाढदिवस साजरा करण्यासाठी पत्नी अनुष्कासोबत उत्तराखंडमध्ये दाखल झाला आहे . आजच्या दिवशी विराट कोहलीशी निगडीत असलेल्या 10 गोष्टी आम्ही तुम्हाला सांगणार आहोत . 1 – भारताकडून वन - डे क्रिकेटमध्ये सर्वात जलद शतक झळकावणारा खेळाडू वन - डे क्रिकेटमध्ये सर्वात जलद शतक झळकावण्याचा विक्रम विराट कोहलीच्या नावावर जमा आहे . 2013 साली ऑस्ट्रेलियाविरुद्ध जयपूर येथे खेळवण्यात आलेल्या सामन्यात विराटने 52 चेंडूंमध्ये 100 धावा केल्या होत्या . याआधी हा विक्रम विरेंद्र सेहवागच्या नावे जमा होता , सेहवागने 60 चेंडूत शतक झळकावलं होतं . विराटच्या या शतकी खेळीमुळे भारताने ऑस्ट्रेलियाने दिलेलं 360 धावांचं आव्हान सहज पूर्ण केलं होतं . 2 – कर्णधार म्हणून पहिल्या 3 डावांत 3 शतकं झळकावणारा खेळाडू कर्णधारपदाची जबाबदारी स्विकारल्यानंतरही विराटची फलंदाजी ही नेहमी बहरलेलीच राहिली आहे . कर्णधार या नात्याने 3 डावांत 3 शतकं झळकावण्याचा अनोखा विक्रम विराट कोहलीच्या नावावर जमा आहे . ऑस्ट्रेलियाविरुद्ध खेळत असताना विराटने सलग 3 डावांमध्ये 115,141,147 अशी शतकी खेळी साकारली होती . 3 – वन - डे क्रिकेटमध्ये पाकिस्तानविरुद्ध सर्वाधिक धावा करणाचा खेळाडू भारत विरुद्ध पाकिस्तान सामन्यांमधली रंगत सर्वांनाच माहिती आहे . याच पारंपरिक प्रतिस्पर्ध्याविरुद्ध विराट कोहलीने वन - डे क्रिकेटमधली सर्वोत्तम धावसंख्या नोंदली आहे . ढाक्यामध्ये झालेल्या सामन्यात विराटने 183 धावांची खेळी केली होती . 4 – विश्वचषकाचा पहिलाच सामना खेळताना शतक झळकावणारा एकमेव भारतीय खेळाडू विश्वचषकात भारताचं प्रतिनिधीत्व करणं हे प्रत्येक खेळाडूचं स्वप्न असतं . विराटनेही 2011 च्या विश्वचषकात भारताचं प्रतिनिधीत्व केलं , यादरम्यान विराटने एक अनोखा विक्रम आपल्या नावे केला आहे . विश्वचषकाच्या पहिल्या सामन्यात शतक झळकावणारा तो एकमेव भारतीय खेळाडू ठरला आहे . विराटने या सामन्यात नाबाद 100 धावांची खेळी केली होती . 5 – सर व्हिवीअन रिचर्ड्स यांनाही झाला होता कोहलीत आपला भास क्रिकेटमध्ये दोन दिग्गज खेळाडूंच्या तुलना होणं ही गोष्ट आता काही नवीन नाहीत . सचिन तेंडुलकर आणि सर डॉन ब्रॅडमन यांची तुलना आपल्याला सर्वांनाच माहिती असेल . मात्र वेस्ट इंडिजचे माजी फलंदाज सर व्हिवीअन रिचर्ड यांनीही एकदा , विराटच्या खेळीत मला स्वतःचा भास होतो असं वक्तव्य केलं होतं . कोहलीच्या आक्रमक खेळाला रिचर्ड यांनी दिलेली ही सर्वोत्तम पावती होती . 6 – वडिलांचं निधन झाल्यानंतरही विराट खेळत होता रणजी क्रिकेट 1999 सालच्या विश्वचषकावेळी सचिन तेंडुलकर याचे वडील रमेश तेंडुलकर यांचं निधन झालं होतं . मात्र या घटनेनंतरही सचिनने विश्वचषक खेळण्याला पसंती दिली होती . विराट कोहलीच्या आयुष्यातही असाच एक प्रसंग घडला होता . 2006 साली दिल्लीकडून रणजी क्रिकेट खेळत असताना कर्नाटकविरुद्ध सामन्यादरम्यान विराटच्या वडिलांचं निधन झालं , मात्र यावेळीही विराटने क्रिकेटला प्राधान्य दिलं . यावेळी विराटने 90 धावा करुन आपल्या वडिलांना अनोखी आदरांजलीही दिली . 7 – चिकू टोपणनाव ते कॅप्टन कोहलीपर्यंतचा प्रवास दिल्लीच्या स्थानिक क्रिकेटमध्ये विराट कोहलीला चिकू या नावाने ओळखलं जायचं . विराटचे प्रशिक्षक अजित चौधरी यांनी कोहलीला हे नाव दिलं होतं . मात्र यानंतर विराटने आपल्या खेळीने सर्वांना थक्क करत भारतीय संघात स्थान मिळवलं , यानंतर आज तो भारतीय संघाच्या यशस्वी कर्णधारापैकी एक म्हणून गणला जातो . 8 – 2012 च्या ‘Well Dress International Man’ यादीत विराट सर्वोत्तम 10 मध्ये क्रिकेटसोबत विराट कोहली आपले लुक्स , ड्रेसिंग स्टाईल यासाठीही ओळखला जातो . 2012 साली जाहीर करण्यात आलेल्या ‘Well Dress International Man’ च्या यादीत विराटला सर्वोत्तम 10 जणांमध्ये स्थान मिळालं होतं . अमेरिकेची माजी राष्ट्राध्यक्ष बराक ओबामा यांनाही या यादीत स्थान मिळालं होतं . 9 – ब्रिटीश मासिक Sports Polo कडून 2015 साली विराटचा बहुमान क्रिकेट सोबतच विराट अनेक उत्पादनांच्या जाहीरातीही करतो . 2015 साली ब्रिटीश मासिक Sports Polo ने विराटला Most Marketable Player या यादीतमध्ये सहाव्या क्रमांकाचं स्थान दिलं होतं . 10 – करिष्मा कपूर विराटचं पहिलं प्रेम बॉलिवूडची प्रसिद्ध अभिनेत्री अनुष्का शर्मा हिच्याशी विराटने विवाह केला आहे . मात्र एका कार्यक्रमात बोलत असताना विराटने करिष्मा कपूर ही अभिनेत्री आपलं पहिलं प्रेम असल्याचं मान्यं केलं होतं ."
sports,"वन - डे मालिकेत ५ - १ असा विजय संपादन केल्यानंतर भारताने पहिल्या टी - २० सामन्यातही दक्षिण आफ्रिकेला पराभवाचं पाणी पाजलं . या सामन्यात महेंद्रसिंह धोनीच्या नावावर एक विक्रम जमा झाला आहे . श्रीलंकेच्या कुमार संगकाराला मागे टाकत धोनी आता टी - २० क्रिकेटमध्ये सर्वाधिक झेल घेणारा यष्टीरक्षक ठरला आहे . अवश्य वाचा – महेंद्रसिंह धोनी संघाचा अविभाज्य भाग , त्याला पर्याय नाही – किरण मोरे २५४ सामन्यांमध्ये संगकारांच्या नावावर १३३ झेल जमा आहेत . कालच्या सामन्यात भुवनेश्वर कुमारच्या गोलंदाजीवर रेझा हेंड्रिक्सचा झेल पकडत धोनीने आपल्या टी - २० कारकिर्दीतला १३४ वा झेल पकडला . या यादीत दिनेश कार्तिक तिसऱ्या , पाकिस्तानचा कामरान अकमल चौथ्या तर वेस्ट इंडिजचा दिनेश रामदिन चौथ्या स्थानावर आहे . ( ही कामगिरी आंतरराष्ट्रीय सामने , आयपीएल आणि स्थानिक टी - २० सामन्यांमधली मिळून देण्यात आलेली आहे . ) दरम्यान पहिल्या टी - २० सामन्यात अन्य भारतीय खेळाडूंनीही काही विक्रमांची नोंद केली –"
lifestyle,"लग्नाला काही वर्षे झाली की जोडप्यामध्ये बाळाचा विचार सुरु होतो . ही प्रक्रिया दोघांसाठीही आनंदाची असते तितकीच आव्हानात्मकही असते . यामध्ये दोघांनी एकमेकांना साथ देणे आणि आपले नाते चांगल्या पद्धतीने जपणे आवश्यक असते . गर्भधारणेमुळे महिलेमध्ये काही शारीरिक , भावनिक आणि हार्मोनल बदल होतात . म्हणून तिला तिच्या पतीकडून गर्भधारणेदरम्यान आणि बाळाच्या जन्मानंतरही सतत प्रेम , आश्वासन आणि विश्वास देणे आवश्यक आहे . अशाच काही प्रश्नांची उत्तरे देण्याचा प्रयत्न जसलोक हॉस्पीटल आणि रिसर्च सेंटरच्या मनोचिकित्सक डॉ . उषा तलवडकर यांनी केली आहे . आपल्या पहिल्या बाळाच्या जन्माची अपेक्षा करणाऱ्या पती - पत्नीने काय करावे आणि काय करू नये प्रत्येक मुलास त्याच्या विकासासाठी अनुकूल वातावरण असेल तर प्रत्येक बाळाच्या वाढीची क्षमता चांगली असते . आपणास जागरुक रहावे लागेल की आपल्याला होणाऱ्या बदलांचा सामना करावा लागेल , आपल्या जीवनशैलीतील दैनंदिन सवयींमध्ये बदल केले पाहिजे जसे की झोप , अन्न , सामाजिक जीवन इ . दोन्हीसाठी प्राधान्यक्रम महत्वाचे आहे . ही एक शिक्षण प्रक्रिया आहे ज्यासाठी काही वेळ लागेल आणि दोन्हीकडून खूप धैर्य आणि समज असणे आवश्यक आहे . चांगला संबंध राखण्यासाठी संप्रेषण ही एक महत्वाची गोष्ट आहे . आपल्याला पाहिजे असलेल्या गोष्टींबद्दल स्पष्टपणे बोला , आपल्या भावनांना व्यक्त करा . एकमेकांकरिता वेळ काढा , एकमेकांसोबत वेळ घालवा आणि समाजात वावरणे सुरू ठेवा . पती / पत्नीने एकमेकांना अशी साथ द्या पुरुष रोजच्या घरगुती कामांमध्ये मदत करू शकतात , स्त्रियांना त्यांच्या छोट्या – छोट्या कामामध्ये मदत करू शकतात , ज्यामुळे प्रेम वाढण्यास अधिक मदत होते . तिचे दुःख मग ते शारीरिक किंवा भावनिक दोन्ही ऐकणे गरजेचे आहे . त्या बदल्यात स्त्रिया मदतीची प्रशंसा करतील , संगीत ऐकून दोन्हीसाठी चांगले उपचारात्मक ठरू शकते . व्यायाम , मित्र - मैत्रिणींसह त्यांच्यासारख्या गोष्टी करू द्या . जेणेकरुन त्यांना पुन्हा आरामदायी आणि ताजेतवाने वाटेल . जास्तीत जास्त वेळ सोबत घालवा येणाऱ्या बाळाची प्रकृती चांगली रहावी यासाठी गर्भ पोटात असल्यापासून मातेची मानसिक आणि शारिरीक प्रकृती चांगली असणे आवश्यक असते . या काळात आपली बायको आनंदी आणि खूश राहील यासाठी प्रयत्न करा . तिच्या खाण्यापिण्याकडेही लक्ष द्या . एकमेकांसोबत जास्त वेळ घालवल्यास हे करणे शक्य आहे . त्यामुळे एकमेकांना पुरेसा वेळ मिळेल याची काळजी नक्की घ्या ."
sports,"राष्ट्रकुल स्पर्धा उंबरठ्यावर आलेली असताना भारतीय गोटात वेगळ्याच कारणामुळे खळबळ माजली . भारतीय ॲथलिट राहत असलेल्या रूममध्ये सीरिंज सापडल्या आहेत , त्यामुळे चौकशी होणार असून , कोणत्याही क्षणी खेळाडूंची उत्तेजक चाचणी होण्याची शक्यता असल्याचे वृत्त येऊन थडकले ; मात्र पथकाबरोबर प्रवास करणाऱ्या एका पदाधिकाऱ्याने याचा इन्कार केला . या सीरिंंज भारतीय खेळाडूंच्या रूममध्ये मिळाल्या नाहीत . आमची निवास व्यवस्था असलेल्या ठिकाणाजवळ त्या मिळाल्या . त्या ठिकाणी इतरही देशांचे अनेक क्रीडापटू राहत आहेत . आमच्या पथकाबरोबर असलेल्या डॉक्टरांनी सीरिंज वैद्यकीय आयोगाकडे सोपविल्या . त्यांनी त्या योग्य पद्धतीने नष्ट केल्या . त्यांच्याकडून कसलीही िवचारणा झाली नाही . त्यानंतरही आमच्याविषयी शंका घेतली जाणे अन्यायकारक आहे , असे हा पदाधिकारी म्हणाला . राष्ट्रकुल क्रीडा महासंघाचे मुख्य कार्यवाह डेव्हिड ग्रेव्हेमबर्ग यांनी मात्र सांगितले की , या सीरिंज क्रीडानगरीतील स्टाफने आणून दिल्या आणि याप्रकरणी चौकशी होईल . अवैध उत्तेजकांना हद्दपार करण्याचे धोरण आंतरराष्ट्रीय ऑलिंपिक समितीने ( आयओसी ) २०११ मध्ये राबविले . २०१४च्या ग्लासगोमधील राष्ट्रकुल स्पर्धेत ‘नो निडल पॉलिसी’ काटेकोरपणे अमलात आणली होती . फक्त वैद्यकीय उपचारांसाठीच सुयांचा वापर केला जाईल , असे ठरले होते . ग्लासगोतील स्पर्धेतही भारताच्या काही पॅरा ॲथलिट आणि कुस्तीपटूंच्या रूममध्ये सीरिंज मिळाल्या होत्या . चौकशीअंती भारतीय ॲथलिटना ‘क्लीन चिट’ देण्यात आली . तेव्हा केवळ इशारा देण्यात आला होता . त्या स्पर्धेत एकही भारतीय खेळाडू उत्तेजक चाचणीत दोषी सापडला नव्हता . भारताने १५ सुवर्णांसह ६४ पदके मिळवून पदक तक्त्यात पाचवा क्रमांक मिळवला होता . खेळाडूंना सज्ञान केले आहे गोल्ड कोस्टला रवाना होण्यापूर्वी सर्व भारतीय खेळाडूंना उत्तेजकांबाबत सतर्क करण्यात आले आणि कोणत्या गोष्टी कराव्यात आणि कोणत्या करू नयेत , याचे ज्ञान देण्यात आले आहे . त्यामुळे आमचे खेळाडू कोणताही गैरप्रकार करणार नाहीत , असा विश्वास भारतीय ऑलिंपिक संघटनेकडून व्यक्त करण्यात आला आहे . रिकाम्या सीरिंज व्हिलेवाट लावण्यावरून २०१४ च्या स्पर्धेत राष्ट्रकुल स्पर्धा फेडरेशनकडून अधिकृत इशारा देण्यात आला होता . तरीही रिओ ऑलिंपिकमध्येही रिकामी इंजेक्शन्स सापडली होती . उपचारासाठी जर सीरिंज आवश्यक असतील तर त्यासाठी परवानगी घेणे आवश्यक आहे , अन्यथा अडचणी वाढू शकतील , असेही आयओएकडून सांगण्यात आले . २२५ खेळाडूंचे पथक गोल्ड कोस्ट येथे होणाऱ्या यंदाच्या स्पर्धेत २२५ भारतीय खेळाडू सहभागी होत आहेत . बहुतांशी खेळाडू दाखल झाले असून , काही जण अजून विविध ठिकाणी सराव करत आहेत , त्यांच्या स्पर्धांच्या अगोदर ते दाखल होतील ."
entertainment,"‘सख्या रे’ मालिकेमध्ये सुप्रिया पाठारे यांची सिद्धेश्वरी म्हणून एण्ट्री ! कलर्स मराठी वाहिनीवरील सख्या रे मालिकेला प्रेक्षकांची विशेष पसंती मिळत आहे . समीर आणि रणविजय या दोन सारख्या चेहऱ्यांच्या व्यक्तिंनी निर्माण झालेले संशयाचे वलय प्रेक्षकांना खिळवून ठेवत आहे यात वाद नाही . अत्यंत कुशलतेने समीर आणि रणविजयचे पात्र मालिकेमध्ये रेखाटण्यात आले आहे . आता हा नक्की समीर आहे की रणविजय हे तर तुम्हाला मालिका बघितल्यावरच कळेल . आता या सगळ्या गोंधळामध्ये प्रेक्षकांची उत्कंठा वाढवायला या मालिकेमध्ये एका नव्या पात्राची एण्ट्री होणार आहे . या पात्राच नाव आहे ‘सिद्धेश्वरी’ , हे पात्र आपल्या चौफेर अभिनयाने प्रेक्षकांची दाद मिळवणारी सुप्रसिद्ध अभिनेत्री सुप्रिया पाठारे साकारणार आहे . सिद्धेश्वरी म्हणजे मालिकेमधील रणविजयची काकू . बराच काळ बाहेर राहिल्यानंतर आता सिद्धेश्वरी पुन्हा जहागीरदार यांच्या वाड्यावर आली आहे . रणविजय अचानक लग्नाच्या दिवशी गायब झाला आहे आणि तो आज पर्यंत सापडलेला नाहीये . ही बातमी सिद्धेश्वरीला कळताच ती वाड्यावर येण्याचा निर्णय घेते . जहागीरदार यांच्या संपत्तीवर आणि वाड्यावर तिचा डोळा आहे . रणविजय वाड्यावर नसण्याचा फायदा घेऊन जहागीरदारांच्या वाड्यावर सत्ता गाजविण्याच्या हेतूने ती वाड्यावर आलेली आहे . पण प्रियंवदा तिचा हा हेतू पूर्ण होऊ देईल का ? ती सिद्धेश्वरीच्या मार्गामध्ये कुठले अडथळे निर्माण करेल ? तसेच रणविजयला गायब करण्यामध्ये सिद्धेश्वरीचा तर हात नाही ना ? असे अनेक प्रश्न आता समोर आले आहेत . सिद्धेश्वरीच्या येण्याने मालिकेला कुठले नवे वळण येणार , समीर – रणविजयच्या मागचं गुपित… या आणि अश्या अनेक प्रश्नांची रंजित उत्तर मिळवण्यासाठी ‘सख्या रे’ ही मालिका पहावी लागेल ."
lifestyle,रिलायन्स जिओने वर्षापूर्वी कमी किंमतीत इंटरनेट सुविधा देत ग्राहकांना आपल्याकडे आकर्षित केले होते . त्यानंतर काही महिन्यांपूर्वी फिचरफोन दाखल करत मोबाईल क्षेत्रात धुमाकूळ घातला होता . त्यामुळे जिओने मोबाईल क्षेत्रात खऱ्या अर्थाने क्रांती घडवली असे म्हटल्यास वावगे ठरणार नाही . इतकेच काय जिओच्या या स्वस्तातील सुविधांमुळे स्पर्धक कंपन्यांचेही धाबे दणाणले असून त्यांनीही आपल्या वेगवेगळ्या सेवांच्या दरांत कपात केली आहे . नुकतीच जिओने आपली आणखी एक आकर्षक ऑफर जाहीर केली असून ग्राहकांना आपल्याकडे खेचण्यचा प्रयत्न कंपनी करत आहे . जिओने आपल्या युजर्ससाठी एक खास प्लॅन जाहीर केला आहे . हा प्लॅन ५९४ रुपयांचा असून त्याला मान्सून हंगामा ऑफर असे नावही देण्यात आले आहे . यामध्ये ६ महिने अनलिमिटेड कॉल्ससोबतच अनलिमिटेड ४ जी डेटा मिळणार आहे . जिओकडून मागच्या काही दिवसांत इंटरनेटच्या विशेष ऑफर्स देण्यात आल्यानंतर आता ही आणखी एक खास ऑफर देण्यात आली आहे . यामध्ये डेटा आणि कॉलिंगसोबतच अनलिमिटेड मेसेजची सुविधाही देण्यात आली आहे . त्यामुळे जिओच्या ग्राहकांसाठी ही एक उत्तम संधी असल्याचे बोलले जात आहे . याशिवायही जिओने आणखी दोन प्लॅन जाहीर केले आहेत . ९९ रुपयांच्या प्लॅनमध्ये अनलिमिटेड वॉईस कॉलिंगसोबतच दररोज १०० एसएमएस आणि रोज ५०० एमबी ४ जी डेटा मिळणार आहे . जियो फोन आणि जियो फोन २ च्या युजर्ससाठी असणाऱ्या या प्लॅनची व्हॅलिडीटी २८ दिवसांची आहे . म्हणजेच युजर्सना एकूण १४ जीबी डेटा मिळणार आहे . याबरोबरच कंपनीने १५३ रुपयांचाही एक प्लॅन जाहीर केला आहे . यामध्ये ग्राहकांना रोज १ . ५ जीबी ४ जी डेटा मिळणार असून त्याची व्हॅलिडीटी २८ दिवसांची आहे . म्हणजेच युजर्सना एकूण ४२ जीबी डेटा मिळणार आहे . याबरोबर अनलिमिटेड वॉईस कॉल आणि रोज १०० मेसेजही मिळतील . अशा आकर्षक प्लॅनबरोबरच आता जिओने आपली नवनवीन उत्पादने बाजारात दाखल करण्यास सुरुवात केली आहे . नुकतेच जिओने JioFi 4G LTE हॉटस्पॉट डिव्हाईस लॉन्च केले आहे . त्यानंतर जिओने लो कॉस्ट ब्रॉड ब्रॅंड नेटवर्क जिओ फायबरही बाजारात आणले . आता जिओ सिम कार्ड असलेला लॅपटॉप बाजारात दाखल करणार असल्याची घोषणा करण्यात आली आहे . याबरोबरच जिओचा फिचर फोन २ बाजारात १५ ऑगस्टपासून बाजारात दाखल होणार आहे .
entertainment,"टेलिव्हीजन वाहिन्यांमध्ये चर्चेत असणाऱ्या कार्यक्रमांपैकी एक कार्यक्रम म्हणजे ‘बिग बॉस’ . यंदा बिग बॉसच्या १० व्या पर्वामध्ये चांगलाच ड्रामा पाहायला मिळत आहे . वादग्रस्त रिअॅलिटी शो म्हणून नावाजलेल्या या कार्यक्रमामध्ये काही सर्वसामान्य स्पर्धक सेलिब्रिटींना चांगलीच टक्कर देत आहेत . पण असे असतानाच बिग बॉसच्या घरातील बहुचर्चित स्पर्धक स्वामी ओमजी महाराज यांना अटक करण्यासाठी दिल्ली पोलीस या वादग्रस्त घरात दाखल झाले असल्याची माहिती सूत्रांनी दिली आहे . स्वतःला संन्यासी म्हणवणारे स्वामी ओमजी सध्या बिग बॉसच्या घरात एक स्पर्धक म्हणून राहात आहेत . हा कार्यक्रम सुरु झाल्यापासूनच दर दिवशी स्वामी ओम आणि त्यांच्याशी निगडीत विविध चर्चांना उधाण येतच असते . त्यातच आता आणखीन भर पडली आहे . चोरीच्या आरोपाखाली स्वामीजींना अटक करण्यासाठी दिल्ली पोलिसांनी बिग बॉसचे घर गाठले आहे . स्वामीजींना अटक करण्यासाठी पोलीस बिग बॉसच्या घरात दाखल झाले असले तरीही स्वघोषित स्वामी ओमजी यांनी मात्र घरातून बाहेर पडण्यास नकार दिला . त्यानंतर पोलिसांनी काही कागदपत्रांवर स्वामीजींची स्वाक्षरी घेतल्याची माहिती देखील मिळाली आहे . वाचाः अश्लील संदेश पाठवणा - या एजाजला अटक ; ऐश्वर्याकडून गुन्हा दाखल सूत्रांनी दिलेल्या माहितीनुसार स्वामी ओमजी यांच्यावर त्यांच्याच भावाच्या दुकानात चोरी करण्याचा आरोप आहे . तसेच त्यांच्यावर अश्लील वर्तणुकीचेही आळ घेण्यात आले आहेत . त्यामुळे विविध कारणांनी चर्चेत आणि वादाच्या भोवऱ्यात अडकलेल्या या स्वामीजींवर यापुढे काय कारवाई होणार याकडेच अनेकांचे लक्ष लागले आहे . दरम्यान , रिअॅलिटी शो च्या एका वेगळ्याच धाटणीमुळे सध्या बिग बॉसचे १०वे पर्व चर्चेत आहे . अभिनेता सलमान खान सूत्रसंचालन करत असलेल्या या कार्यक्रमामध्ये आतापर्यंत बॉलिवूडच्या अनेक कलाकारांनी त्यांच्या चित्रपटांच्या प्रसिद्धीसाठी हजेरी लावली आहे . येत्या काही भागांमध्ये अभिनेत्री आलिया भट्टही तिच्या आगामी ‘डिअर जिंदगी’ या चित्रपटाच्या निमित्ताने बिग बॉसच्या मंचावर दिसणार आहे ."
lifestyle,"जुनाट चेतावेदनेशी संबंधित आजारावर प्रभावी औषध तयार होण्याच्या मार्गावर आहे . चेतावेदना प्रकारात दात किंवा चेहऱ्याच्या काही भागात थेट मेंदूत वेदना जाणवतात , त्या विकाराला ट्रायजेमिनल न्यूरालगिया असे म्हटले जाते . यात काही औषधे उपलब्ध असली तरी त्यांचे दुष्परिणाम अधिक आहेत . या विकारात अतिशय तीव्र वेदना दात व चेहऱ्याच्या भागात जाणवतात . या वेदना दाढी करणे , मेकअप करणे , शॉवर घेणे , बोलणे , ब्रशने दात घासणे या कृतीतही जाणवतात . काही वेळा जोराच्या वाऱ्याचा स्पर्श झाल्यानेही वेदना तीव्र होतात . ट्रायजेमिनल नव्र्ह ही कवटी , चेहरा व तोंडाच्या खळग्यात असते , ती यात दुखावली जाते . या दुखण्यावर बीआयआयबी ०७४ हा पदार्थ शोधून काढण्यात आला असून त्यात वेदना कमी करता येतात , असे स्वित्र्झलडमधील झुरिच विद्यापीठात करण्यात आलेल्या संशोधनात दिसून आले आहे . यामुळे सोडियम मार्गिका १ . ७ बंद केली जाते . यातून वेदना मेंदूपर्यंत पोहोचते व ठणका लागत असतो . यावर सध्या जी औषधे आहेत त्यात थकवा येणे , लक्ष न लागणे असे परिणाम होतात . आता नवीन औषधामुळे हे दुष्परिणाम न होता वेदना कमी होतील , असे झुरिच विद्यापीठाचे दंतरोगतज्ज्ञ डॉमनिक एटलिन यांनी सांगितले . या पदार्थाच्या आणखी चाचण्या घेतल्या जाणार आहेत . साधारण दहा हजार लोकांमध्ये १३ जणांना दरवर्षी ट्रायजेमिनल न्यूरालगियाचे निदान होत असते . हा विकार पुरुषांपेक्षा महिलांना जास्त होतो . मल्टिपल स्क्लेरॉसिस असलेल्या १ टक्के रुग्णांना हा विकार होतो ."
entertainment,"दिलीप ठाकूर ‘जो देतो त्रास , त्याचा मी घेतो क्लास… . ’ ‘सिम्बा’चा संग्राम भालेराव अर्थात रणवीर सिंग अतिशय ऐटीत मराठीत बोलला आणि सिम्बाच्या सेटवरील रणवीरचा हा व्हिडिओ पाहून मराठी मन केवढे तरी आनंदले . हिंदी चित्रपटाच्या पडद्यावर अमहाराष्ट्रीयन कलाकार जरासं जरी मराठी बोलला रे बोलला तरी मराठी स्वाभिमान विलक्षण सुखावतो . परक्या माणसाने ‘माझी भाषा’ बोलून तिला न्याय दिला असे काहीसे त्याला वाटते . पडद्यावर व पडद्याबाहेर असे मोठ्या स्टार्सनी मराठीत बोलल्याची उदाहरणे खूप . काही सांगायलाच हवीत . ‘बाजीराव मस्तानी’चे उदाहरण एकदमच योग्य ठरावे . येथेही रणवीर सिंगच . आणि तेही पेशवेकालीन अस्सल मराठमोळ्या रुपात . वृत्तीत , दिसण्यात , पाहण्यात , ऐकण्यात , जिंकण्यात , प्रेमात मराठमोळा बाजीराव . पेशवेकालीन मराठी ढब पकडण्यात रणबीर यशस्वी ठरला आणि मराठी मन आनंदले . काही छोट्या छोट्या संवादात त्याने मराठीचा वापर करून भूमिका खुलवली . याच चित्रपटात बाजीरावांची पत्नी काशीबाईची व्यक्तिरेखा प्रियांका चोप्राने रंगवली . तिने तर महाराष्ट्रीयन व्यक्तिरेखेत चक्क हॅटट्रिक साध्य केली . ‘कमिने’ आणि ‘अग्निपथ’मध्ये तिने चाळकरी महाराष्ट्रीयन युवती साकारताना आवश्यक तेथे बेधडकपणा व तिखटपणा दाखवला . बाजीरावांची काशीबाई अगदीच वेगळी रुप , सौंदर्यवती आणि शालिन . अगदी नथीपासून महाराष्ट्रीयन अस्सल बाज आणि ‘इश्श’ ती असे काही उच्चारते की छोट्या छोट्या मराठी शब्दाचा अर्थ तिला समजलाय हे जाणवते . ‘ग्लोबल स्टार’ प्रियांकाचे हे मराठीपण ‘व्हेन्टीलेटर’ इत्यादी मराठी चित्रपटाच्या निर्मितीमधून कायमच राहिलेय . मराठीच्या या अमहाराष्ट्रीयन ठशात थोडेसे मागे वळून पाहिले तर… ‘आनंद’मधील रमेश देव व सीमाताई यांचा वाद आठवतोय ? राजेश खन्ना त्या दोघांत एक मिश्किल गैरसमज निर्माण करताच चित्रपटातही महाराष्ट्रीयन असणारे हे दाम्पत्य हिंदीत बोलत असतानाच मराठीत बोलू लागतात आणि राजेश खन्ना त्याना चिडवण्यासाठी मराठीत बोलतो . संपूर्ण चित्रपटभर सहानुभूतीची गडद छाया असणार्या ‘आनंद’मधील एवढासा क्षणही मराठी रसिकांना तृप्त करणारा ठरला . राजेश खन्ना ‘आराधना’ रिलीज होईपर्यंत गिरगावातील ठाकूरव्दार नाक्यावरील सरस्वती भुवनमध्ये राह्यला असल्याने तो मराठी बोलायचा . ‘कहानी किस्मत की’मधील धर्मेंद्र रेखाची छेडछाड करीत ‘रफ्ता रफ्ता देखो… . ’ गाणे गात मुंबईभर फिरतो आणि अगदी शेवटी गातो , ‘अग ये जवळ ये लाजू नको…’ मराठी रसिक एवढ्यानेही खुश होई . अनेक स्तरावर हे हिंदीवाल्यांचे मराठी स्वीकारून मराठी रसिकांनी दाद दिलीय . संगीतकार श्रीकांतजी ठाकरे यांनी मोहम्मद रफीकडून ‘शूरा मी वंदिले’ या चित्रपटासह खास ध्वनिफितीसाठी विविध प्रकारची ( गझल , कोळीगीत वगैरे ) मराठी गाणी गाऊन घेतल्याचा मराठी श्रोत्यांचा आनंद अवर्णनीय . किशोरकुमारने ‘गंमत जमंत’च्या ‘अश्विनी तू ये ना…’साठी लावलेला आपला यॉडलिंग सूर मराठी मनाला कायमच भावला . रफी , किशोर , महेन्द्र कपूर ( दादा कोंडकेंची गाणी ) अशा आणखीनही काही अमहाराष्ट्रीयन पार्श्वगायकांच्या मराठी गाण्यात त्यांनी ‘च’ आणि ‘ळ’ असे उच्चारायला असणारे अवघड शब्द बदलून घेत गायले , याचे केवढे कौतुक . दिलीपकुमारने ‘घाशीराम कोतवाल’ , ‘तीन पैशाचा तमाशा’ इत्यादी मराठी नाटकाला प्रमुख पाहुणा म्हणून हजर राहताना उत्तम मराठीत भाषणाला सुरुवात करून मग उर्दूत दिलखुलास भाषण केले . आणि मग अधेमधे मराठीत बोलत टाळ्या वसूल केल्या . मराठी शब्दाचा नेमका अर्थ माहित असल्यागत कोणत्या शब्दावर कसा जोर द्यायचा हे त्याचे आकलन दाद देण्याजोगे . अमिताभ बच्चननेही ‘शतक महोत्सवी मराठी चित्रसंपदा’च्या प्रकाशन सोहळ्यात उत्तमपणे मराठीत भाषण वाचले . ते आत्मविश्वासाने व्हावे म्हणून त्याने भरपूर रिहर्सल केली . आमिर खानने मराठी भाषा शिकण्यासाठी अतुल कुलकर्णीला सांगून लिमये मास्तरांची शिकवणी लावल्याची मोठीच बातमी झाली . सलमान खानची आई महाराष्ट्रीयन असल्याने तो मराठी छान बोलतो . याबाबत एक वेगळाच किस्सा सांगायला हवाच . ‘दिल है तुम्हारा’साठी रेखासोबत भूमिका लाभल्याने सचिन खेडेकर विलक्षण सुखावला आणि शूटिंगच्या वेळेस लवकर तयार होऊन सेटवर आला . काही वेळातच रेखा आली व त्याला तिने शुद्ध मराठीत विचारले , “मी या साडीत कशी दिसतेय ? ” साक्षात रेखा आपल्याला हे मराठीत विचारतेय यावर त्याचा विश्वासच बसेना . सचिननेच एकदा आपला हा अनुभव मला सांगितला . ‘अर्जुन’चा अर्जुन मालवणकर ( सनी देओल ) याच्यापासून ‘इंग्लिश विंग्लीश’च्या शशी गोडबोले ( श्रीदेवी ) हिच्यापर्यंत मराठी व्यक्तिरेखा कितीतरी . अलिकडे तर त्यात बरीच वाढ झालीय . ‘सिंघम’ सिक्वेलचा वाटा त्यात खूपच मोठा . कैतरिना कैफ पडद्यावर अथवा प्रत्यक्षात मराठी बोलावी हे मात्र स्वप्न ठरु शकेल . माधुरी दीक्षित , उर्मिला मातोंडकर , नम्रता शिरोडकर , सोनाली बेन्द्रे हिंदी चित्रपटाच्या सेटवर मराठी सिनेपत्रकाराला मराठीत मुलाखत देतात याचे कौतुक अशासाठी होई की हिंदी चित्रपटसृष्टीतील बेगडी वातावरणात त्या मराठी विसरल्या नाहीत हेच त्यातून सुचवायचे होते . हिंदीतील मराठीच्या या चौफेर व रंगतदार प्रवासावर ओझरता प्रकाशझोत टाकण्याचा हा अल्पसा प्रयत्न ."
entertainment,"जुन्या जमानातल्या विख्यात गायिका अभिनेत्री वंदना मिश्र यांच्या ‘मी…मिठाची बाहुली’ या पुस्तकाच्या अभिवाचनाचा रंगतदार प्रयोग २६ जानेवारीला बोरिवलीच्या प्रबोधनकार ठाकरे लघु नाट्यगृहात मान्यवरांच्या उपस्थितीत पार पडला . हे पुस्तक म्हणजे गेल्या शतकातील सुप्रसिद्ध अभिनेत्री वंदना मिश्र यांच नर्म आणि हळुवार आत्मकथन आहे . वंदना मिश्र यांच्या आयुष्याचा , रंगभूमीवरील त्यांच्या यशस्वी वाटचालीचा , त्यांना भेटलेल्या दिग्गजांचा , अनुभवलेल्या कठीण प्रसंगाचा , बदलत्या भोवतालाचा , साधा , सरळ पण रसरशीत जीवनप्रवास आहे . अनेक साहित्यिकांनी आणि वाचकांनी गौरविलेलं हे पुस्तक अधिकाधिक जाणकार रसिकांपर्यंत पोहोचावं हेच ध्येय ठेवून या पुस्तकाच्या अभिवाचनाचा अभिनव प्रयोग विश्वास सोहोनी यांनी कलासुगंध , बोरिवली यांच्या सहयोगाने आयोजित केला होता . अभिवाचनाची संकल्पना आणि दिग्दर्शन विश्वास सोहोनी यांचेच होते . या आत्मचरित्रातून वाचनासाठी संक्षिप्त संहिता तयार करण्याचे कठीण काम विश्वास सोहोनी यांनी अतिशय समर्थपणे पार पाडले आहे . उदय नेने आणि मानसी कुलकर्णी या कलाकारांनी तितक्याच ताकदीने वंदना मिश्र यांचा हा जीवनप्रवास त्यांच्या वाचनातून जिवंत केला असून श्रोत्यांचा त्यांना उत्तम प्रतिसाद मिळाला आहे . टीव्ही , मोबाईल , लॅपटॉप यांनी पूर्णपणे व्यापलेल्या या काळात अभिवाचनासारखा कार्यक्रम म्हणजे एक अत्यंत दुर्मिळ योग . सुजाण श्रोत्यांच्या उपस्थितीमुळे या कार्यक्रमाला एक वेगळीच उंची प्राप्त झाली . या कार्यक्रमाला प्रमुख पाहुण्या म्हणून उपस्थित फैय्याज यांनी आपले मनोगत व्यक्त करताना , ‘हे पुस्तक म्हणजे एका सत्वशील , निरागस पण मानी स्त्रीचे नितांत सुंदर आत्मचरित्र असून प्रत्येक अभिनेत्रीने हे पुस्तक आवर्जून वाचले पाहिजे’ असे आवाहन केले . ज्येष्ठ पत्रकार - लेखक अंबरीश मिश्र यांनी आपल्या आईच्या पुस्तकाचे , ‘एका वैभवशाली काळाचे सच्चे आणि हृदयस्पर्शी निवेदन’ असे वर्णन केले . मीना वैशंपायन , माधुरी नवरे , डॉ . रामदास गुजराथी असे मान्यवर रसिक उपस्थित होते . या प्रसंगी विश्वास सोहोनी यांनी , ‘अभिवाचनाचा हा उपक्रम आम्ही गेले वर्षभर यशस्वीरित्या राबवित असून श्रोत्यांचा ही आम्हांला अतिशय चांगला प्रतिसाद मिळत आहे’ असे आवर्जून नमूद केले ."
entertainment,चं अस्तित्त्व निर्माण करायचं असेल तर कोणीतरी ‘गॉडफादर’ हवाच असं अनेकदा कलाकारांनी मान्य केलं आहे . चित्रपट इण्डस्ट्रीत करिअर घडवण्यासाठी आलेला शाहरूख बघता बघता बॉलिवूडचा ‘बादशहा’ झाला . त्याची मुलंही बॉलिवूडमध्ये पदार्पण करण्यासाठी सज्ज झाली आहेत . आता २६ वर्षांनंतर शाहरुखनं प्रथमच त्याच्या बॉलिवूडमधल्या ‘गॉडफादर’विषयीचं गुपित उघड केलं आहे . ‘संघर्षाच्या काळात मी मुंबईत आलो . यावेळी मी सलमानच्या घरात जेवायचो . सलमानचे वडील सलीम खान माझी खूप काळजी घ्यायचे . आज मी जे काही आहे ते केवळ सलीम खान आणि त्यांच्या कुटुंबियांमुळेच आहे’ असं शाहरुखनं म्हटलं आहे . सलमान आणि शाहरुखची मैत्री बॉलिवूडमध्ये सर्वांनाच ठावूक होती . मात्र काही वर्षांपूर्वी पार्टीत झालेल्या वादामुळे सलमान आणि शाहरूखमध्ये दुरावा आला . हा दुरावा विसरून हे दोघंही एकत्र आले . नुकतीच सलमानच्या ‘दस का दम’ कार्यक्रमात शाहरुखनं उपस्थिती लावली आहे . यावेळी २६ वर्षांनंतर त्यानं हे गुपित उघड केलं आहे .
entertainment,"छातीत धडकी भरवणारे उंच डोंगर , खोल दऱ्या , दरडी कोसळून कधीही बंद होणारे रस्ते आणि ऑक्सिजनच्या कमतरतेमुळे श्वासोच्छ्वासावर होणारा परिणाम , अशा प्रतिकूल वातावरणाचा अनुभव ' मराठी तारका ' या कार्यक्रमाच्या टीमने नुकताच सियाचीनमध्ये घेतला . निर्माते - दिग्दर्शक महेश टिळेकर यांची निर्मिती संकल्पना असलेल्या ' मराठी तारका ' या नृत्य - संगीत कार्यक्रमाच्या टीमने लेह - लडाख आणि सियाचीनला भेट दिली . सियाचिन येथे बारा हजार फूट उंचीवर भारतीय लष्करातील जवानांसाठी मनोरंजनाचा कार्यक्रम सादर करणारा ' मराठी तारका ' हा पहिलाच शो ठरला . लेह येथे ' मराठी तारका ' चा पहिला शो सादर करून त्यानंतर ही टीम सियाचीनच्या दिशेने रवाना झाली . खारदुंगला पास या 18,380 फूट उंचीवरील सर्वांत अवघड खिंडीपर्यंत जाण्याचा रस्ता सर्वाधिक परीक्षा पाहणारा होता . सियाचीनला पोचण्याआधी परतापूर येथे भारतीय जवानांच्या तुकडीसाठी त्यांनी कार्यक्रम सादर केला . झिरो पॉइंट या भारत - पाकिस्तान सीमेला भेट दिली . झिरो पॉइंटपासून आणखी सहा तासांचा प्रवास करून ही टीम सियाचीनमधील लष्कराच्या बेस कॅंपपर्यंत पोचली . तेथे या टीमने ' मराठी तारका ' कार्यक्रम सादर केला , तो पाहण्यासाठी दोन हजार जवान उपस्थित होते . त्यात सुमारे अडीचशे मराठी जवानही होते . या टीममध्ये भार्गवी चिरमुले , स्मिता शेवाळे , डॉ . तेजा देवकर , प्राजक्ता माळी , हेमांगी कवी , सारा श्रवण , केतकी पालव , संस्कृती बालगुडे , वैष्णवी पाटील , आदिती घोलप , संकेत साकोरे यांनी नृत्ये सादर केली ; तर सावनी रवींद्र आणि अभिजित कोसंबी यांनी गाणी गायली . तसेच , टिळेकर यांनी काही जवानांना स्टेजवर बोलावून नाचण्याचा आणि गाण्याचाही आग्रह केला , त्यालाही जवानांनी प्रतिसाद दिला ."
lifestyle,"माशाचे तेल हे बराच काळापासून मानवी शरीरासाठी पोषक मानले जाते , कारण त्यात ओमेगा ३ मेदाम्ले असतात . तसेच त्यामुळे ओमेगा ६ मेदाम्लांचे दुष्परिणाम कमी केले जातात , त्यामुळे हृदयाच्या आरोग्यासाठी ते उपयुक्त असते , त्यामुळे दृष्टी सुधारते , संधिवात कमी होतो . या शिवाय त्यामुळे स्मरणशक्तीही वाढते असा दावा करण्यात आला आहे . पण प्रत्यक्षात ओमेगा ३ मेदाम्लांनी म्हणजेच माशाच्या तेलामुळे मुलांची बुद्धी वाढून त्यांचे वर्तनही सुधारते यात फारसे तथ्य नसल्याचे संशोधनात दिसून आले आहे . यापूर्वीच्या अभ्यासात असे म्हटले होते की , ओमेगा तीन मेदाम्लांमुळे मुलांच्या वाचन क्षमतेवर चांगला परिणाम होतो . त्यात अटेन्शन डेफिसिट हायपर अॅक्टिव्हिटी डिसऑर्डर म्हणजे एडीएचडीची लक्षणे कमी होतात . ओमेगा ३ मेदाम्लांमुळे मुलांच्या स्मृतीवर चांगला परिणाम होतो . युनिव्हर्सिटी ऑफ ऑक्सफर्डचे संशोधक थीस स्प्रेकेलसन यांनी सांगितले की , ओमेगा ३ मेदाम्लांचे अनेक फायदे असले तरी ते मुलांचे अध्ययन व वर्तन यावर परिणाम करतात याचे ठोस पुरावे नाहीत . सात ते नऊ वयोगटातील ३७६ मुलांचा अभ्यास यात करण्यात आला . त्यात ते अभ्यासात फारसे चमकलेले नव्हते . यातील निम्मी मुले १६ आठवडे रोज ओमेगा ३ मेदाम्ले माशांच्या तेलातून घेत होते . उर्वरित मुले १६ आठवडे मेदाम्ले घेत नव्हते . या मुलांच्या अध्ययन क्षमता व स्मृती मेदाम्लांच्या वापरापूर्वी व नंतर यात तपासण्यात आल्या . पण त्यात त्यांच्या वाचन क्षमता , स्मृती व वर्तन यात फरक दिसून आला नाही . ओमेगा ३ मेदाम्लांमुळे स्मृती वाढते , या आतापर्यंतच्या अभ्यासाला त्यामुळे आव्हान मिळाले आहे ."
entertainment,"विशिष्ट विनोदांनी प्रेक्षकांचे निखळ मनोरंजन करणाऱ्या झी टॉकीजच्या ‘न . स . ते . उद्योग’ या चॅट शोमध्ये सध्या प्रेक्षक एक चांगला बदल अनुभवत आहेत . उत्तम कॉमेडी आणि मनोरंजन देणारा झी टॉकीज चा कार्यकम ‘न . स . ते . उद्योग’ आता नव्या रुपात , नव्या ढंगात आणि नवीन वेळेवर प्रेक्षकांच्या भेटीला येत आहे . चित्रपट सृष्टीत मराठी सिनेमाला महत्व देऊन , त्याला एक मोठं व्यासपीठ देण्यासाठीच झी टॉकीजने हे अनोखे पाऊल उचलले आहे . मराठी चित्रपटांना घराघरात पोहोचवणारी झी टॉकीज ही वाहिनी आता आगामी मराठी चित्रपटांच्या प्रसिद्धीसाठीसुद्धा काही महत्त्वाची पावलं उचलत आहे . ‘न . स . ते . उद्योग’ या कार्यक्रमाच्या नवीन रुपरेषेत अभिनेत्री क्रांती रेडकर आणि प्रसाद ओक हे सूत्रसंचालकाची भूमिका बजावत आहेत . तसेच अंशुमन विचारे , नम्रता आवटे , प्रभाकर मोरे हे चेहरे प्रमोशनसाठी आलेल्या मराठी चित्रपटांवर विनोदी स्कीट सादर करून प्रेक्षकांना खळखळून हसवणार आहेत . VIDEO : धोनीचा संयम सुटला , मनिष पांडेबद्दल अपशब्द वापरला अशा या अफलातून संकल्पना असणाऱ्या नसते उद्योगच्या मंचावर ‘आम्ही दोघी’ या सिनेमातील कलाकारही हजेरी लावणार आहेत . मराठी सिनेसृष्टीतील दोन आघाडीच्या अभिनेत्री मुक्त बर्वे आणि प्रिया बापट यांच्यासोबतच तरुणींच्या हृदयाचा ठाव घेणारा अभिनेता भूषण प्रधानही ‘नसते उद्योग’च्या सेटवर धमाल करण्यासाठी येणार आहे . ‘न . स . ते . उद्योग आता नव्या स्वरुपात मराठी चित्रपटांच्या प्रसिद्धीसाठी पुढे सरसावत आहे . प्रेक्षकांना ही संकल्पना आवडली आहे याचा आम्हाला आनंद होत आहे आणि आम्हाला आशा आहे की आमच्या या प्रवासात ते आम्हाला पाठिंबा देतील’ , अशी आशा झी टॉकीजशी संलग्न असणाऱ्या भावेश जानवलेकर यांनी व्यक्त केली ."
lifestyle,"बॅंक खाते असणे ही अतिशय महत्त्वाची गोष्ट असून मोदी सरकारने केलेल्या विविध योजनांसाठी तर बँक खाती उघणाऱ्यांच्या संख्येत मोठ्या प्रमाणात वाढ झाली आहे . आता आपले बँक खाते असते आपण त्यामार्फत ऑनलाईन किंवा ऑफलाईन अनेक व्यवहार नियमित स्तरावर करत असतो . पण बँक आपले हे खाते कशापद्धतीने ऑपरेट करते याबाबत आपल्याला पुरेशी माहिती असेलच असे नाही . तर एका बँक खात्याच्या व्यवस्थापनासाठी बँकेलाही काही खर्च येतो . म्हणूनच खात्यात किमान शिल्लक म्हणजेच बॅलन्स ठेवणे आवश्यक असते . तसे न केल्यास बँका त्यांचे दैनंदिन व्यवहार सुरू राहावेत यासाठी तुमच्याकडून दंड आकारतात . जर तुमचे पगार - खाते असले किंवा बेसिक बचत बँक ठेव खाते असले तर बँका तुम्हाला शून्य बॅलन्सची सोय देतात . अशा खात्यांसोबत तुम्हाला फार कमी सोयी मिळतात आणि म्हणूनच त्यात किमान बॅलन्स ठेवण्याची गरज नसते . सामान्य बचत खात्यामध्ये मात्र व्याज परतावा आणि दंडाची गणना करण्यासाठी मासिक किमान बॅलन्स पाहिला जातो . पाहूया मासिक सरासरी बॅलन्सची ( एमएबी ) गणना कशी केली जाते . एमएबीची गणना कशी केली जाते एमएबीची गणना त्या विशिष्ट महिन्यातील एकूण दिवसांच्या संख्येने प्रत्येक दिवसाच्या क्लोजिंग बॅलन्सच्या बेरजेला भागून केली जाते . साधारणपणे बँकांनी ठरवलेला एमएबीचा आकडा महानगरी , नागरी , अर्ध - नागरी आणि ग्रामीण भागांतील शाखांनुसार वेगवेगळा असू शकतो आणि रेग्युलर सेव्हिंग खात्यासाठी १ हजार ते १० हजारपर्यंत असू शकतो . एमएबीची अट सहज पूर्ण करण्याचे मार्ग 1 ) अनेक बँक खाती ठेवू नका , कारण प्रत्येक बँकेची एमएबीची अट निराळी असते आणि त्यावर लक्ष ठेवणे कठीण असते . तसेच या खात्यांमध्ये एमएबीची अट पूर्ण करताना तुमचा बराचसा पैसा अडकून पडू शकतो . 2 ) थोड्या हुशारीने तुम्ही सहज एमएबीची अट पूर्ण करू शकता . समजा तुमची एमएबीची गरज ५ हजार रुपये आहे , तर तुम्ही एकतर रोज तेवढा क्लोजिंग बॅलेंस ठेवू शकता किंवा महिन्यातून एक दिवस १ , ५० , ००० इतका क्लोजिंग बॅलन्स ठेवू शकता . या दोन्हीचा अर्थ एकच होतो . 3 ) खाजगी क्षेत्रातील बँकांच्या तुलनेत सार्वजनिक क्षेत्रातील बँकांमध्ये एमएबीची आवश्यकता कमी आहे . त्यामुळे खाजगी क्षेत्रातील बँकांमध्ये खाते उघडल्याने तुमच्यावरील भार कमी होईल . आदिल शेट्टी सीईओ , बँकबझार"
sports,"तीन महिन्यांच्या विश्रांतीनंतर पहिलाच सामना खेळणाऱ्या दिग्गज टेनिसपटू रॉजर फेडररला बुधवारी स्टुटगार्ट ग्रास कोर्ट स्पध्रेत ३९ वर्षीय टॉमी हासकडून पराभव पत्करावा लागला . जागतिक क्रमवारीत एकेकाळी दुसऱ्या स्थानावर असलेल्या फेडररवर हासने २ - ६ , ७ - ६ ( १० / ८ ) , ६ - ४ अशा फरकाने विजय मिळवला . फेडररविरुद्ध १७ सामन्यांमधील हासचा हा चौथा विजय आहे . आठवे विम्बल्डन जेतेपद पटकावण्यासाठी उत्सुक असलेला फेडरर मार्च महिन्यापासून विश्रांती घेत आहे . ३५ वर्षीय फेडररचा २०१७च्या मोसमातील हा दुसरा परभव ठरला . त्याने जानेवारीत झालेल्या ऑस्ट्रेलियन खुल्या स्पध्रेचे जेतेपद पटकावले होते आणि ते त्याचे कारकीर्दीतले १८वे ग्रँडस्लॅम जेतेपद ठरले होते . ‘‘रॉजरसारख्या जवळच्या मित्रासोबत खेळण्याचा आनंद निराळाच असतो . त्यात अनेक भावना गुंतल्या असतात . दुसऱ्या सेटमध्ये मॅच पॉईंट वाचवल्यानंतर मी मुक्तपणे खेळ करण्यास सुरुवात केली . या विजयाने मीही अचंबित झालो आहे , ’’ असे मत हासने व्यक्त केले . साईप्रणीत पहिल्याच फेरीत बाद ; श्रीकांत , प्रणॉय दुसऱ्या फेरीत जकार्ता : सिंगापूरपाठोपाठ थायलंड बॅडमिंटन स्पध्रेत जेतेपद पटकावणाऱ्या बी . साई प्रणीतला पहिल्याच फेरीत धक्कादायक पराभव पत्करावा लागला आणि इंडोनेशिया सुपर सीरिज प्रीमिअर बॅडमिंटन स्पध्रेतील त्याचे आव्हान संपुष्टात आले . भारताच्या एच . एस . प्रणॉय आणि किदम्बी श्रीकांत यांनी आगेकूच करीत दुसऱ्या फेरीत प्रवेश केला . पुरुष एकेरीच्या पहिल्या लढतीत दुसऱ्या मानांकित कोरियाच्या सोन व्ॉन होने २१ - १४ , २१ - १८ अशा फरकाने साईप्रणीतवर विजय मिळवला . जागतिक क्रमवारीत २९व्या स्थानावर असलेल्या प्रणॉयने स्थानिक खेळाडू अँथनी सिनिसुका जिनटिंगवर २१ - १३ , २१ - १८ असा अवघ्या ४३ मिनिटांत पराभव केला . पुढील फेरीत त्याला अव्वल मानांकित मलेशियाच्या ली चाँग वेईचा सामना करावा लागणार आहे . श्रीकांतला कडव्या संघर्षांनंतर हाँग काँगच्या वाँग विंग की व्हिसेंटविरुद्ध २१ - १५ , १७ - २१ , २१ - १६ असा विजय मिळवण्यात यश आले . पुरुष दुहेरीत सात्त्विकसाईराज रॅन्कीरेड्डी आणि चिराग शेट्टी या जोडीलाही पराभवाचा सामना करावा लागला . फजर अलफियान आणि मुहम्मद रियान अॅड्रियांटो या जोडीने २१ - ९ , २१ - १९ असा विजय मिळवला . महिला दुहेरीतही भारताच्या पदरी निराशा आली . अश्विनी पोनप्पा आणि एन . सिक्की रेड्डी या भारतीय जोडीला कडव्या संघर्षांनंतर इंडोनेशियाच्या डियान फित्रीयानी आणि नादिआ मेलाती या जोडीने २१ - १९ , १९ - २१ , १३ - २१ असे पराभूत केले ."
lifestyle,"स्मार्टफोन कंपन्यांमध्ये जोरदार स्पर्धा सुरु असतानाच मागील काही दिवसांपासून मोटोरोला हा ब्रॅडही भारतात आपले स्थान निर्माण करण्याच्या प्रयत्नात आहे . काही अहवालांनी दिलेल्या माहितीनुसार कंपनी लवकरच भारतीय बाजारात सर्वसामान्यांना परवडणारा असा स्मार्टफोन लाँच करण्याच्या तयारीत आहे . मोटो इ४ नावाचा हा फोन ८ , ९९९ रुपयांना लवकरत भारतीय बाजारात उपलब्ध होणार आहे . मागील महिन्यातच हा फोन अमेरिकेत लाँच करण्यात आला असून त्याला अमेरिकेत चांगला प्रतिसाद मिळाला आहे . फेसबुकने आणलं वायफाय शोधण्याचं नवं फिचर हा स्मार्टफोन अँड्रॉईड ७ वर काम करतो . ५ इंचाच्या एचडी डिस्प्ले आहे . २ जीबी रॅम असलेल्या या फोनला १ . ४ गिगाहार्टझ स्नॅपड्रॅगन ४२५ प्रोसेसर देण्यात आला आहे . याशिवाय या फोनमध्ये १६ जीबी इंटरनल मेमरी असून मायक्रो एसडी कार्डच्या माध्यमातून ही मेमरी वाढविण्यात येणार आहे . ८ मेगापिक्सल चा कॅमेरा देण्यात आला असून ५ मेगापिक्सलचा फ्रंट कॅमेराही आहे . फिंगरप्रिंटचे फिचरही यात असणार आहे . हा फोन भारतात कधी लाँच होईल हे मात्र कळलं नाही , पण या फोनबाबत उत्सुकता मात्र लोकांना लागून आहे ."
lifestyle,"नोटाबंदीनंतर एटीएम आणि डेबिट , क्रेडीट कार्डचा वापर करणाऱ्यांची संख्या वाढली . सध्या तर अनेक जण कार्डव्दारेच पेमेंट करण्याला प्राधान्य देतात . तसेच बँकेतून पैसे काढणेही आता मागे पडले . त्यामुळे गरज लागली की एटीएममधून पैसे काढण्याचा ट्रेंड वाढल्याचे दिसते . यासाठी आपल्याजवळ एटीएम कार्ड असणे आवश्यक असते . पण आता त्याचीही आवश्यकता राहणार नाही . कारण एटीएममधून पैसे काढण्यासाठी एक खास अॅप्लिकेशन तयार करण्यात आले आहे . त्याचा वापर करुन तुम्ही बॅंक खात्यामधून पैसे काढू शकता . विशेष म्हणजे अशाप्रकारे अॅपचा वापर करुन पैसे काढण्यासाठी स्मार्टफोनचा कॅमेरा उपयोगी पडणार आहे . एटीएममधून पैसे काढण्यासाठी युनिफाईड पेमेंट इंटरफेस ( UPI ) अॅनेबल्ड अॅपचा उपयोग केला जाणार आहे . त्यामुळे तंत्रज्ञानाच्या साह्याने दिवसेंदिवस जगणे जास्त सुसह्य होत असल्याचे चित्र निर्माण होत आहे . आपण एटीएममधून पैसे काढतो तेव्हा आपले कार्ड एका चीपच्या माध्यमातून स्कॅन केले जाते . पण आता कार्डशिवायही पैसे काढता येणार आहेत . स्क्रीनवर येणारा क्यूआरकोड तुम्ही या अॅपमध्ये स्कॅन केल्यास तुम्हाला पैसे मिळू शकणार आहेत . त्यामुळे कार्डाशिवायही तुम्हाला पैसे काढणे शक्य होणार आहे . यामध्ये सुरक्षा अतिशय महत्त्वाची असून त्याबाबतच्या चाचण्या सुरु असल्याचे संबंधितांकडून सांगण्यात आले आहे . ही सुविधा प्रत्यक्ष वापरात येण्यासाठी नॅशनल पेमेंट्स कॉर्पोरेशन ऑफ इंडिया ( NPCI ) ची मंजुरी मिळणे गरजेचे आहे . एनपीसीआय ही एटीएम नेटवर्कला नियंत्रण करण्यासाठी जबाबदार असते . सध्या एजीएस ही कंपनी बँकांना एटीएमची सुविधा देते . अॅप्लिकेशनव्दारे पैसे काढणे ग्राहकांसाठीही सोपे होणार आहे . याबाबत एजीएस टेक्नोलॉजी ग्रुपचे चीफ महेश पटेल म्हणाले , या नव्या तंत्रज्ञानासाठी बॅंकेला आपल्या हार्डवेअरमध्ये बदल करण्याची गरज नाही . मात्र सॉफ्टवेअरमध्ये काही बदल निश्चित करावे लागतील . काही बँकेत कार्डलेस एटीएम विड्रॉवल सुविधा मिळते . परंतु ही सुविधा त्यापेक्षा अधिक सोपी आणि जलद असेल असेही पटेल यांनी स्पष्ट केले ."
sports,"टेनिसच्या ग्रँड स्लॅम स्पर्धाचे दुहेरी प्रकारातील सामने पाहायला सहसा कुणी जात नाहीत . भारतात मात्र दुहेरीच्याच चर्चा अधिक रंगत आहेत . एकेरीकडे अधिक गांभीर्याने पाहण्याची गरज आहे , असे मत भारताचे माजी टेनिसपटू विजय अमृतराज यांनी व्यक्त केले . टेनिसमधील अमृतराज यांच्या योगदानाबद्दल भारतीय क्रीडा पत्रकार महासंघातर्फे ( एसजेएफआय ) एका शानदार कार्यक्रमात माजी क्रिकेटपटू गुंडप्पा विश्वनाथ यांच्या हस्ते त्यांना एसजेएफआय सुवर्णपदक प्रदान करण्यात आले . या वेळी ते म्हणाले , ‘‘लिएण्डर पेसच्या डेव्हिस चषक टेनिस स्पध्रेतील पुनरागमनाची शक्यता कमी वाटते आहे . मात्र दुहेरीच्या चर्चा आपल्याकडे नेहमीच होत आहेत . त्याऐवजी एकेरीकडे लक्ष केंद्रित करण्याची आवश्यकता आहे . ’’ डेव्हिस चषकाच्या नव्या नियमावलीबाबत अमृतराज म्हणाले , ‘‘देशात डेव्हिस चषकाचे सामने खेळण्याला आम्ही अतिशय महत्त्व द्यायचो . मायदेशात खेळण्याचा फायदाही आपल्या संघाला मिळायचा . पंतप्रधान स्वतः लढतीची कार्यक्रमपत्रिका जाहीर करण्याच्या कार्यक्रमाला उपस्थित राहायचे . आपले सामने त्रयस्थ ठिकाणी खेळायला आपण तयार होऊ नये . २०१९ मध्ये नेमके काय होते , ते पाहणे योग्य ठरेल . ’’ मी नेमबाजीत यश मिळवले , परंतु प्रसारमाध्यमांनी मला प्रसिद्ध केले , अशी प्रतिक्रिया माजी विश्वविजेती नेमबाज अंजली भागवतने व्यक्त केली . प्रसारमाध्यमांमधील योगदानाबद्दल अंजलीला एसजेएफआयचे सन्माननीय सदस्यत्व देण्यात आले ."
lifestyle,"आठवडय़ात किमान तीनवेळा मांसाहाराचा अभाव आणि व्यायामाच्या अभावामुळे युवकांचे मानसिक आरोग्य ढासळण्याचा धोका असल्याचे नुकत्याच करण्यात आलेल्या संशोधनात स्पष्ट झाले आहे . कॉफी आणि फास्टफूडमुळे तरुणांचे ( ३० पेक्षा अधिक वय असलेल्या ) मानसिक आरोग्य अधिक संवेदनशील असते . १८ ते २९ या वयोगटांतील तरुणांचे मानसिक आयोग्य आहारावर अवलंबून असते . विशेषतः मांसाहारामुळे लक्ष केंद्रित करण्यात मदत करणाऱ्या मेंदूतील भागाला उत्तेजना मिळत असते . मेंदूतील रसायनावर तरुणांचे मानसिक आरोग्य अवलंबून असते , असे अमेरिकेतील बिंगहॅमटन विद्यापीठातील लीना बेगडॅचे यांनी सांगितले . नियमितपणे मांसाहार केल्यास मेंदूतील सेरेटोनिन आणि डोपामाइन ही रसायने वाढतात . त्यामुळे तरुणांची मनःस्थिती निर्माण होत असते . त्याचप्रमाणे नियमितपणे व्यायाम केल्यास ही मनःस्थिती सुधारण्यास मदतच होते , असे बेगडॅचे म्हणाल्या . त्याच वेळी आठवडय़ातून तीनपेक्षा कमी वेळा मांसाहार आणि नियमित व्यायामाचा अभाव यांमुळे तरुणांची मनःस्थिती ढासळते , असे त्यांनी सांगितले . त्याचप्रमाणे प्रौढांचे मानसिक आरोग्य आहारातील फळांच्या समावेशावर अवलंबून असते . हे संशोधन नुकतेच ‘न्यूट्रिशनल न्यूरोसायन्स’ या मासिकात प्रसिद्ध झाले आहे . प्रौढांचे मानसिक आरोग्यही अधिक संवेदनशील असते . जेवणाच्या वेळा बदलल्यास त्यांच्या मनःस्थितीवर त्याचा परिणाम होतो , असेही बेगडॅचे म्हणाल्या . कॉफी , फास्टफूडच्या अतिसेवनामुळे त्याचा दैनंदिन जीवनात मानसिक आरोग्यावर परिणाम होतो , असेही त्यांनी स्पष्ट केले ."
sports,"हरियानाकडून सर्वाधिक चढाईचे सात गुण घेणाऱ्या विकास खंडोलाने सामन्यातील अखेरच्या चढाईत सावध पवित्रा घेतला , त्यामुळे प्रो - कबड्डी लीगमधील हरियाना - गुजरात लढत २७ - २७ अशी बरोबरीत सुटली . या मोसमातील पहिला टप्पा संपण्यापूर्वीच पहिल्या बरोबरीची नोंद झाली . हरियानाने गुजरातचे प्रमुख बचावपटू फाझल अत्राचली आणि अबॉझार मेघानी यांना बचावातील गुणांपासून रोखले . त्यामुळे गुजरात आणि हरियानाची पकडीच्या गुणात ९ - ९ बरोबरी झाली . फाझल आणि अबॉझार यांच्या तीनच पकडी यशस्वी झाल्या . परवेश भैसवाल आणि सुनील कुमारचे प्रयत्न अपुरे पडले . गुजरातचा बदली आक्रमक महेंद्र राजपूत सर्वात यशस्वी ठरला . सुरेंद्र नाडाचे पकडीतील सात गुण आणि विकासचे चढाईतील सात गुण यांच्याबरोबरच बदली आक्रमक सुरजित सिंगने सहा गुण घेत हरियानाचे आव्हान कायम ठेवले होते ; पण त्यांचे प्रयत्न अखेर अपुरेच पडले . गुजरातने विश्रांतीस ११ - ८ अशी आघाडी घेतली होती ; पण ती राखण्यात ते अपयशी ठरले . प्रो - कबड्डीच्या पुनरागमनाच्या पहिल्याच लढतीत मनिंदरने केलेल्या जोरदार लढतीच्या जोरावर पाचव्या मोसमात बंगाल वॉरियर्सने घरच्या मैदानावर खेळणाऱ्या तेलगू टायटन्सला ३० - २४ असा धक्का दिला . पूर्वार्धात मनिंदर आणि जान कुन ली यांच्या खोलवर चढायांनी मिळविलेली आघाडी बंगालने नियोजनबद्ध खेळ करत उत्तरार्धातही कायम राखत विजय मिळविला . तेलगूकडून राहुलला आलेले अपयश त्यांच्या पराभवाचे कारण ठरले . विकास तोमरने चढाईत नऊ गुण मिळवताना ते पुसून काढण्याचा प्रयत्न केला . मनिंदर आणि जान कुन ली यांच्या चढाईत बंगालने मिळविलेले एकत्रित १९ गुणच निर्णायक ठरले . मनिंदरने ११ ; तर जानने ८ गुण नोंदवले ."
sports,"साईना नेहवालने थायलंड ओपन बॅडमिंटन स्पर्धेत विजयी सलामी दिली . द्वितीय मानांकन असलेल्या साईनाने स्लोव्हाकियाच्या मार्टिना रेपीस्कावर २१ - ५ , २१ - १० अशी मात केली . साईनाने २५ मिनिटांतच सामना खिशात टाकला . बी . साईप्रणित आणि सौरभ वर्मा यांनी तिसरी फेरी गाठली . तिसरे मानांकन असलेल्या साईप्रणितने मलेशियाच्या आर . साथैष्ठारन याला २१ - १५स २१ - १३ असे हरविले . आधीच्या फेरीत त्याचा इंडोनेशियन प्रतिस्पर्धी नॅथानीएल एर्नेस्टान सुलीस्त्यो याला दुखापतीमुळे माघार घ्यावी लागली होती . त्या वेळी साईप्रणित २१ - १० , १८ - ९ असा आघाडीवर होता . सौरभने आनंद पवारचे आव्हान २१ - १७ , २० - २२ , २१ - १४ असे परतावून लावले . सौरभला १२वे मानांकन आहे . पहिल्या फेरीत त्याने इंडोनेशियाच्या हॉवर्ड ख्रिस्तेव्हेन याला २१ - १५ , २१ - १३ असे हरविले होते . आनंदने पहिल्या फेरीत हाँगकाँगच्या चॅन यिन चॅकला २२ - २० , २१ - १२ असे हरविले होते . महिला एकेरीस साईउत्तेजिता राव हिने झुंजार विजय मिळविला . इंडोनेशियाच्या जेसिका मुल्जाती हिला तिने पहिल्या फेरीत १३ - २१ , २४ - २२ , २७ - २५ असे हरविले . पी . कश्यपला १२ तासांपेक्षा कमी वेळात दोन सामने खेळावे लागले . त्याने पहिल्या फेरीत स्लोव्हाकियाच्या मिलान द्रात्वाला २१ - ६ , २१ - १४ असे हरविले होते . दुसऱ्या फेरीत द्वितीय मानांकित जर्मनीच्या मार्क झ्वीब्लर याच्याकडून तो १४ - २१ , १८ - २१ असे हरला . राम पराभूत वि . तानिया ओक्तावियानी कुसुमाह - निसाक पुजी लेस्तारी १० - २१ , १८ - २१ . चॅलोम्पॉन चॅरोएनकितामोर्मन - चॅसीनी कोरेपॅप ( थायलंड ) १३ - २१ , १२ - २१ . फ्रान्सिस अल्विन - तरुण कोना पराभूत वि . याँग काई टेरी ही - किआन हिआन लोह ( सिंगापूर ) ९ - २१ , १८ - २१ . सुप्पान्यू अविहिंगसानोन ( थायलंड ) ९ - २१ , १८ - २१ . शुभंकर डे पराभूत वि . जॅरेन लिव ( मलेशिया ) २१ - १० , १५ - २१ , १९ - २१ ."
lifestyle,"एकाच ठिकाणी बसून तासन्तास टीव्ही पाहिल्याने रक्तवाहिन्यांमध्ये गुठळ्या तयार होण्याचा धोका दुपटीने वाढत असल्याचा इशारा एका अभ्यासातून करण्यात आला आहे . जास्त वेळ टीव्ही पाहणे हे आधीपासून हृदय़रोगाशी संबंधित आहे . पण एकाच ठिकाणी बसून टीव्ही पाहिल्याने पाय , हात , ओटीपोटी आणि फुप्फुसांच्या शिरांमध्ये रक्ताच्या गुठळ्या होणे यासंबंधीचा अभ्यास प्रथमच करण्यात आला आहे . या आजाराला शिरा असंबद्धता ( वेनस थ्रोमबोलिझम ) या नावाने ओळखले जाते . जास्त काळ टीव्ही पाहताना लोक एकाच जागेवर तासन्तास बसून राहतात त्याचबरोबर अल्पोपहारही घेतात असे अमेरिकेतील व्हरमॉँन्ट विद्यापीठाच्या मेरी कुशमन यांनी सांगितले . या अभ्यासात सहभागी झालेल्या ४५ ते ६४ या वयोगटातील १५ , १५८ लोकांचे संशोधकांनी परीक्षण केले . जे लोक नेहमी टीव्ही पाहतात त्या लोकांमध्ये शिरा असंबद्धता होण्याचा धोका क्वचित टीव्ही पाहणाऱ्यांच्या तुलनेत १ . ७ पटीने जास्त असल्याचे अभ्यासात आढळून आले . आपण आपला वेळ कशा प्रकारे सार्थकी लावायाचा याबाबत प्रत्येकाने विचार करायला हवा असे कुशमन यांनी सांगितले . टीव्ही पाहताना एकाच ठिकाणी तासन्तास न बसता तुम्ही ट्रेडमिलवर धावण्याचा व्यायाम करू शकता किंवा टीव्ही पाहण्याच्या वेळात ३० मिनिटे कपात करून त्याऐवजी तोच वेळ पायी फेरफटका मारण्यासाठी वापरू शकता , असे कुशमन यांनी सांगितले . दरवर्षी अमेरिकेतील ३०० , ००० ते ६०० , ००० लोकांमध्ये शिरा असंबद्धतेच्या आजाराचे निदान होते . दय़विकाराच्या झटक्यानंतर रक्तवाहिन्यांच्या आजाराचे हे सर्वाधिक प्रमुख कारण आहे . शिरा असंबद्धतेचा हा रोग सामान्यपणे ६० किंवा त्यापेक्षा जास्त वयाच्या लोकांना होत असून हा आजार कोणत्याही वयाच्या व्यक्तीमध्ये उद्भवू शकतो ."
entertainment,"सहलीतील गाणी हा देखिल आपल्याकडील चित्रपट गीत - संगीत - नृत्यातील मस्त प्रकार आहे . एक प्रकारचा तो आनंदोत्सवच जणू ! आणि त्याच पिकनिक मूडमध्ये नायक गाण्यातून नायिकेची मनमुराद छेडछाड करतोय , ओ मनचली , कहाँ चली देख देख देख देख मुझ से न शरमा एक एक एक मैं हूँ भंवरा और तू कली , ओ मनचली … पटकन उत्साही संजीवकुमार लीना चंदावरकरची मनसोक्त छेडछाड करतोय हे आठवलं ना ? राजा नवाथे दिग्दर्शित ‘मनचली’ ( १९७३ ) मधील हा सगळाच धमाल प्रकार आहे . सगळी पिकनिक नाचगाण्यात छान रमलीय आणि त्यात संजीवकुमार लीनाचा अजिबात पिच्छा सोडत नाही . दोघांनीही वेगळ्या प्रकारची टोपी घातल्याने त्यांचे रुपडे अधिकच खुललयं . होठों पे लेके तेरा नाम आई है रंग भरी शाम फूलों से छलके हैं जाम भंवरों ने दिल लिये थाम ऐसे में , हे हे हो ए हे हो ऐसे में , तोड़ के प्रेम की डोरी ओ गोरी , चकोरी , तू कहाँ चली … हा सगळाच एका गार्डनमधील उपद्व्याप असल्याने झाड - फुलांचा जेवढा म्हणून वापर करता येईल तेवढा केलाय . या छेडछाड वा मस्तीत एक प्रकारे इम्प्रेशन मारून नायिकेला आपलसं करण्याचाही प्रयत्न नायक करतोय . लीनाने मात्र आपल्या चेहर्याीवरची चीड जराही कुठे कमी होऊ दिलेली नाही . तर पिकनिकमधील सगळेच सहकारी या गाण्यात कोरसमध्ये गात नायकला प्रोत्साहन देताहेत . संजीवकुमार त्यामुळेच अधिकच मोकळेपणाने वावरतोय आणि गातोय . दुनिया से नहीं डरेंगे हम तुम मुलाक़ाते करेंगे आजा दो बाते करेंगे रंगीं बरसातें करेंगे ये सच है ए हे ओ ओ ए हे ओ ओ ये सच है मैं हूँ एक दीवाना न जाना , न माना , तू कहाँ चली … किशोरकुमार अशा मोकळ्या ढाकळ्या गाण्यात नेहमीच बेभान गायचा . तो एकूणच गाण्याचा मूड खुलवायचा . आनंद बक्षीचे गीत व लक्ष्मीकांत - प्यारेलाल यांचे संगीत यांच्या अनेक सुपर हिट गाण्यातील हे एक आहे . संजीवकुमार अनेकदा तरी आपल्या प्रत्यक्ष वयापेक्षाही मोठ्याच वयाच्या व्यक्तिरेखा साकारे . त्याची ही तरुण भूमिका व यंग मस्तीचे गाणे . रुत ऐसी आई हुई है बदली सी छाई हुई है तू क्यों शरमाई हुई है मुझसे घबराई हुई है प्यार में ए हे ओ ओ ए हे ओ ओ प्यार में यार से आँख चुराके छुपाके , बचाके , तू कहाँ चली … किशोरकुमारचे अधूनमधून ‘ है…है…ओ ‘ गाण्यात रंग भरते आणि संजीवकुमार हा मूड छानच पकडतो . लीना चंदावरकर त्याच्या तावडीतून सुटण्याचा सतत प्रयत्न करते . मौज , मजा , मस्ती आणि म्युझिक असे हे छान जमून आलेले गाणे आहे . दिलीप ठाकूर"
sports,"गुवाहाटीच्या मैदानात भारतीय फलंदाजीला लगाम घालत ऑस्ट्रेलियाने टी - २० मालिकेत १ - १ अशी बरोबरी साधली . या सामन्यात ऑस्ट्रेलिया ट्रेविस हेड आणि हेन्रिके या फलंदाजांसह बेहरनडॉर्फने गोलंदाजीत धार दाखवली . सामन्यानंतर भारताचा जलदगती गोलंदाज भुवनेश्वर कुमारने बेहरनडॉर्फच्या गोलंदाजीचे कौतुक केले . दुसऱ्या टी - २० सामन्यात बेहरनडॉर्फने भारताच्या आघाडीच्या फलंदाजीला सुरुंग लावाला होता . त्याने सलामीवीर रोहित शर्मा , शिखर धवन , विराट कोहली आणि मनिष पांडेला तंबूचा रस्ता दाखवला . या सामन्याविषयी भूवी म्हणाला की , रोहित आणि विराट कोहली लवकर बाद झाल्यानंतर मधल्या फळीतीली फलंदाजांना डाव सावरण्यात अपयश आले . त्यामुळे आमची सामन्यावरील पकड सैल झाली . याशिवाय बेहरनडॉर्फने उत्कृष्ट गोलंदाजी केल्याचेही तो म्हणाला . गुवाहाटीची खेळपट्टी बेहरनडॉर्फसाठी अनुकूल होती . त्याने त्याचा पूरेपूर फायदा घेतला . गतीच्या बदलासह त्याने अचूक मारा केला . त्यामुळे तो चार विकेट्स मिळवण्यात यशस्वी ठरला . टी - २० सामन्यात अशी कामगिरी फार क्वचितच पाहायला मिळते , असेही त्याने सांगितले . दुसऱ्या सामन्यात नाणेफेक जिंकून ऑस्ट्रेलियाने प्रथम क्षेत्ररक्षणाचा निर्णय घेतला होता . यावर भुवनेश्वर म्हणाला , पाऊस झाल्यामुळे मैदानात ओलावा होता . याचा फायदा घेण्यासाठी ऑस्ट्रेलियाने नाणेफेक जिंकून क्षेत्ररक्षण घेण्याचा निर्णय घेतला . सामन्याचा निकाल त्यांच्या बाजूने लागल्यानंतर हा निर्णय त्यांना फायदेशीर ठरल्याचे सिद्ध झाले . भारताने दिलेल्या ११९ धावांचा पाठलाग करण्यासाठी मैदानात उतरलेल्या ऑस्ट्रेलियाला बुमराहने पहिला धक्का दिला . त्याने कर्णधार वॉर्नरला अवघ्या २ धावांवर माघारी धाडले . त्यानंतर भुवनेश्वरने अॅरोन फिंचला तंबूचा रस्ता दाखवला . यातून सावरत ट्रेविस हेड आणि हेन्रिकेने ऑस्ट्रेलियाच्या विजयावर शिक्कामोर्तब केला . भारत आणि ऑस्ट्रेलियी यांच्यातील तीन सामन्यांच्या मालिका आता १ - १ अशी बरोबरीत आहे . त्यामुळे आगामी सामना जिंकून दोन्ही संघ मालिका जिंकण्यासाठी प्रयत्नशील असतील ."
entertainment,"मुंबई : माझे बाबा प्रत्येक गोष्टीवर आपले मत मांडतात . ते प्रामाणिक आहेत . त्यांच्या मनात जे येईल ते ते बोलतात . पण मला तसे जमत नाही . मी बऱ्याचदा खोटी , ठरलेली उत्तरे देतो , अशी कबुली अभिनेता रणबीर कपूरने दिली आहे . सध्या जग्गा जासूस प्रदर्शिित झाल्यानंतर सर्वांचे लक्ष रणबीरकडे वळले आहे . त्याला अनेक बाबींवर प्रश्न विचारले जातात . त्यावेळी विचारलेल्या प्रश्नांना तो उत्तरेही देतो आहे . अशात ऋषी कपूर सतत काहीबाही स्फोटक बोलत असतात . अशावेळी या त्यांच्या वागण्याबद्दल कुणी विचारले असता त्याने हा खुलासा केला . माझे बाबा प्रमाणिक आहेत , त्यांना त्यांची अशी मते आहेत . ते ती मांडत असतात . त्याला धाडस लागते . पण मी तसा नाही . माझी उत्तरे ठरलेली असतात . बऱ्याचदा खोटी उत्तरे देऊन मी वेळ मारून नेतो , असे तो म्हणाला ."
lifestyle,"अस्थिमज्जेशी संबंधित मल्टिपल मायलोमा व अमायलोयडोसिस या रोगांमध्ये ग्रीन टीमधील संयुग गुणकारी ठरते असे दिसून आले आहे . वॉशिंग्टन विद्यापीठातील संशोधनानुसार एपिगॅलोकॅटेसिन ३ गॅलेट हे संयुग पॉलिफेनॉल गटातील असून ती ग्रीन टीच्या पानांमध्ये आढळून येते . ते मल्टिपल मायलोमा व अमायलोयडोसिस या रोगांनी ग्रस्त असलेल्या रुग्णांना उपकारक ठरते . लाइट चेन अमायलोयडोसिस या रोगात शरीराच्या एका भागातील प्रतिपिंड विविध अवयवांमध्ये पसरतात , त्यात हृदय व मूत्रपिंडाचा समावेश असतो . यात लाइट चेन अमायलोयडोसिसचा उलगडा आवश्यक होता व त्यावर ग्रीन टीमधील संयुग कसे काम करते हे समजते असे वॉशिंग्टन विद्यापीठाचे प्राध्यापक जॅन बिशके यांनी म्हटले आहे . लाइट चेन अमायलोयडोसिस अस्थिमज्जा रोगाच्या रुग्णांमधून वेगळे काढले गेले व नंतर त्यावर ग्रीन टीमधील संयुगाचे वेगवेगळे प्रयोग करण्यात आले . एपिगॅलोकॅटेसिन ३ गॅलेट या संयुगाचा परिणाम पार्किन्सन व अल्झायमर या रोगांमध्ये तपासण्यात आला . त्यात दोन्ही रोगांत साचत जाणाऱ्या घातक प्रथिनांना हे संयुग अटकाव करते असे दिसून आले . लाइट चेन अमायलोयडोसिसची पुनरावृत्ती व त्यांचे साचत जाणे यात थांबवले जाते ."
sports,"जाकार्ता : संघ शिस्त मोडून साखळी सामन्यातील विजयानंतर जल्लोषाच्या भरात "" रेड लाइट ' चा फेरफटका मारणाऱ्या आणि वेश्यांवर पैसे उधळणाऱ्या जपानच्या चार बास्केटबॉलपटूंना आशियाई क्रीडा स्पर्धेतून मायदेशात हाकलून देण्यात आले आहे . जपान संघ व्यवस्थापनाने सोमवारी ही कारवाई केली . स्पर्धेच्या अधिकृत उद्घाटन सोहळ्यापूर्वीच बास्केटबॉल सामन्यांना सुरवात झाली . गेल्या आठवड्यात गुरुवारी साखळी सामन्यात कतारविरुद्ध 82 - 71 असा विजय मिळविल्यानंतर जपानचे चार बास्केटबॉलपटू क्रीडा ग्राममधून बाहेर पडले , ते थेट "" रेड लाइट ' परिसरातच फिरायला गेले . जपानमधीलच एका दैनिकाच्या पत्रकाराने ही घटना उघडकीस आणली . हे चारही खेळाडू जपानच्या अधिकृत जर्सी परिधानकरूनच फिरायला गेले होते . या खेळाडूंची कृती ही जपानची प्रतिमा डागाळणारी असल्याचे कारण देत चौघांनाही तातडीने जपानला रवाना होण्याचे आदेश देण्यात आले आहेत . या चार खेळाडूंमध्ये युया नागायोशी , ताकुया हाशिमोटो , ताकुमा साटो आणि केईटा इमामुरा यांचा समावेश आहे . या चारही खेळाडूंवर अधिक कडक कारवाई करण्याचे संकेत जपान बास्केटबॉल महासंघाने दिले आहेत . जपान पथकाचे प्रमुख याशुहिरो यामाशिता यांनी झाल्या प्रकाराबद्दल खेद व्यक्त केला असून , देशवासीय आणि स्पर्धा संयोजकांची माफी मागितली आहे . यामाशिता म्हणाले , "" "" ही गोष्ट निश्चितच लाजिरवाणी आहे . आम्ही देशवासीय आणि संयोजकांची माफी मागतो . अशा घटना इथून पुढे होणार नाहीत , याची काळजी घेतली जाईल . ' ' अन्य खेळाडूंना इशारा याद राखा , असे काही कराल तर गय केली जाणार नाही , अशा शब्दांत आशियाई ऑलिंपिक समितीचे अध्यक्ष शेख अहमद अल फहाद अल साबा यांनी इंडोनेशियात आलेल्या अन्य देशाच्या खेळाडूंना इशारा दिला . ते म्हणाले , "" प्रत्येक स्पर्धेत अशा घटना घडतात हे दुर्दैवी आहे . खेळाडूंकडे उद्याची पिढी आदर्श म्हणून बघत असते . तुम्ही देशाचे प्रतिनिधीत्व करताना केवळ पदकाच्या शर्यतीत नसता , तर तुमच्या वर्तनातून देशाची प्रतिमादेखील ठरत असते . याचे भान खेळाडूंनी ठेवावे . जपानने केलेली कारवाई स्वागतार्ह असून , त्याचा अन्य देशांनी आदर्श घ्यावा . ' ' यापूर्वीच्या घटना - 2014 : आशियाई स्पर्धेतील महिला स्वयंसेविकेस उद्देशून अश्लील शब्द वापरल्याने इराणच्या पदाधिकाऱ्याची हकालपट्टी . - 2014 : क्रीडा ग्राममधील महिला कर्मचाऱ्याकडे अश्लील भावनेने बघितल्यामुळे पॅलेस्टाईन फुटबॉलपटूवर कारवाई . - 2017 : राष्ट्रकुल स्पर्धेत फोटो शूट दरम्यान महिला खेळाडूशी अश्लील चाळे केल्याचा ऑस्ट्रेलियाच्या पदाधिकाऱ्यावर आरोप ."
lifestyle,"मोबाईलच्या बाजारातील स्पर्धा दिवसेंदिवस वाढत असल्याचे दिसून येत आहे . दिवसागणिक कंपन्या आपले एकाहून एक उत्तम असे स्मार्टफोन बाजारात दाखल करत आहेत . फिचर फोनसाठी एकेकाळी प्रसिद्ध असणारी नोकीयाही यामध्ये मागे नाही . नुकताच कंपनीने आपला एक नवीन फोन दाखल केला असून त्याची फिचर्सही अतिशय आकर्षक आहेत . एचएमडी ग्लोबलने नोकियाचा हा नवा स्मार्टफोन भारतीय बाजारपेठेत दाखल केला . Nokia 7.1 असे या फोनचे नाव असून तो ऑनलाईन आणि ऑफलाईन ग्राहकांना खरेदी करता येईल असे कंपनीकडून सांगण्यात आले आहे . हा स्मार्टफोन दोन महिन्यापूर्वी जागतिक बाजारपेठेत दाखल झाला . लंडनमध्ये तो सर्वात आधी लाँच करण्यात आला . त्यानंतर आता ७ डिसेंबरपासून तो भारतीय बाजारपेठेत उपलब्ध होणार आहे . हा फोन ३ जीबी रॅम आणि ३२ जीबी स्टोरेज आणि ४ जीबी आरएएम आणि ६४ जीबी बोर्ड स्टोरेज अशा दोन प्रकार उपलब्ध असणार आहे . नोकिया पहिल्यांदाच अॅड्राइड सिस्टीमवर उपलब्ध असणार आहे . Android One हा “प्युअरडिस्प्ले” स्क्रीन तंत्रज्ञानाचा हा पहिला स्मार्टफोन आहे . नोकिया 7.1 एचडीआर असल्याने व्हिडियो पाहताना मनोरंजनासाठी प्रेक्षकांना अनोखा अनुभव घेता येणार आहे . अन्य स्मार्टफोनमध्ये ही सुविधा नसल्याने या फोनचे हे विशेष आहे असे कंपनीकडून सांगण्यात आले आहे . Nokia 7.1 च्या ४ जीबी / ६४ जीबी आवृत्तीची किंमत १९ , ९९९ रुपये असेल , असे कंपनीकडून सांगण्यात आलेय . या स्मार्टफोनमध्ये १२ आणि ५ मेगापिक्सलचा असे ड्युअल कॅमेरे देण्यात आले आहेत . जेएईआयएसएस ऑप्टिक्ससह आणि ऑटोफोकस सक्षमतेचा आहे . प्रखर आणि कमी प्रकाशामध्ये या स्मार्टफोनमुळे डोळयांना त्रास होणार नाही असे कंपनीचे म्हणणे आहे . हे उपकरण क्वॉलकॉम स्नॅपड्रॅगन ६३६ चिपसेटद्वारे चालविले जाते . या स्मार्टफोनला ३०६० मिलीअॅम्पिअर्सची बॅटरी देण्यात आली आहे . तसेच याची यूएसबी टाइप - सी प्रकारची असल्याने फोन अतिशय कमी वेळात चार्ज होतो . अवघ्या ३० मिनिटांमध्ये फोन ५० टक्के चार्ज होतो असा दावाही कंपनीने केला आहे ."
sports,"नवी दिल्ली : पुढील वर्षापासून आपले प्रमुख खेळाडू आयपीएलमध्ये खेळू नये म्हणून ' क्रिकेट ऑस्ट्रेलिया ' प्रयत्न करत असले तरी ऑस्ट्रेलियाचे खेळाडू आयपीएलमध्ये खेळतील , असा विश्वास ऑस्ट्रेलियाचा माजी कर्णधार मायकेल क्लार्कने व्यक्त केला . क्लार्क यंदाच्या आयपीएलमध्ये समालोचन करत आहे . खेळाडूंना अमाप पैसा देणारी आयपीएल क्रिकेट विश्वातील इतर सर्व क्रिकेट लीगपेक्षा लोकप्रिय आहे . भारतीय क्रिकेट मंडळावर आकस असणाऱ्या क्रिकेट ऑस्ट्रेलियाने आता स्टीव स्मिथ , डेव्हिड वॉर्नर , पॅट कमिन्स , मिचेल स्टार्क , जॉस हेझलवूड अशा पाच प्रमुख खेळाडूंबरोबर तीन वर्षांचा करार करणार आहे . त्यामुळे ते पुढील आयपीएलपासून भारतात खेळू शकणार नाहीत . ऑस्ट्रेलियाचे खेळाडू भारतात येऊन खेळण्यास उत्सुक असतात . प्रत्येकाला या स्पर्धेत खेळण्यास आवडते . त्यामुळे अशा प्रकारे रोखणे योग्य नाही , असे मत क्लार्कने व्यक्त केले आहे . ऑस्ट्रेलियाचे खेळाडू भारतात येऊन खेळतील मी तरी नक्की येणार आहे , असेही तो म्हणाला . खेळ हा कोणत्याही व्यक्तीपेक्षा मोठा आहे . हे अगोदरही होते आणि पुढेही कायम असेल . डॉन ब्रॅडमन निवृत्त झाल्यानंतरही खेळ सुरू राहिला . त्यामुळे कोण आला आणि कोण गेला याला महत्त्व नाही . क्रिकेट हा विश्वातील मोठा खेळ आहे आणि त्याची प्रगती अशीच होत राहील . डेव्हिड वॉर्नरही भारतात पुन्हा येईल आणि स्टीव स्मिथही आयपीएलमध्ये पुन्हा येऊन खेळेल , असाही विश्वास क्लार्कने व्यक्त केला . स्मिथ , वॉर्नर , स्टार्क , कमिन्स आणि हेझलवूड यांच्याशी क्रिकेट ऑस्ट्रेलियाने संपर्क साधला असून , तीन वर्षांच्या कराराची त्यांना माहिती दिली आहे , असे वृत्त ' सिडनी मॉर्निंग हेराल्ड ' ने दिले आहे ; परंतु खेळाडूने कोणतेही सकारात्मक उत्तर आपल्या मंडळाला दिलेले नाही . हे सर्व खेळाडू असा करार करण्यास उत्सुक नाहीत . आयपीएलमध्ये खेळायचे नसेल तर आम्हाला त्यापेक्षाही अधिक रक्कम मिळाली पाहिजे , असे या खेळाडूंनी आपल्या मंडळाला सांगितले असल्याचे समजते . ' क्रिकेट ऑस्ट्रेलिया ' तील कोणत्याही सदस्याबरोबर किंवा या प्रमुख खेळाडूंबरोबर या विषयावर चर्चा केलेली नाही . मला मी खेळत असताना कधीही अशा प्रकारे रोखण्याचा प्रयत्न करण्यात आला नव्हता . दुर्दैवाने मला दुखापतीच एवढ्या होत गेल्या , की मला आयपीएलमध्ये फार खेळता आले नाही . केवळ एक मोसम मी पुणे वॉरियरकडून खेळलो होतो . - मायकेल क्लार्क"
entertainment,"बॉलीवूडमध्ये एकेकाळी आपल्या सौंदर्याने आणि अभिनयाने सर्वांच्या मनावर राज्य करणा - या अभिनेत्री रेखा यांच्या भांगातील कुंकू हा नेहमीच चर्चेचा विषय राहिला आहे . बॉलीवूडची ही एव्हरग्रीन अभिनेत्री तिच्या भांगात अभिनेता संजय दत्तच्या नावाचे कुंकू भरत असल्याचे वृत्त रविवारपासून फिरत आहे . रेखा या भांगात नक्की कोणाच्या नावाचे कुंकू भरतात हा आजवर अनेकांनाच पडत आलेला प्रश्न आहे . त्यात अशा प्रकारच्या चर्चा होणे म्हणजे नक्कीच धक्का देणारे आहे . या वृत्ताला दुजोरा देण्यासाठी अनेकांनी यासाठी यासिर उस्मान यांच्या रेखा - द अनटोल्ड स्टोरी या पुस्काचा संदर्भ दिला आहे . मात्र , यासिर उस्मान यांनी एका वृत्तपत्राला दिलेल्या मुलाखतीत या वृत्ताचे खंडण केले आहे . ते म्हणाले की , हे वृत्त चुकीचे आहे . माझ्या पुस्तकात असे काहीच लिहलेले नाही . लोकांनी हे पुस्तक व्यवस्थित वाचलेले नाही . पुढे त्यांनी पुस्तकात लिहलेल्या घटनेसंदर्भात सांगितले . रेखा आणि संजय यांनी १९८४ मध्ये प्रदर्शित झालेल्या ‘जमीन आसमान’ चित्रपटात एकत्र काम केले होते . त्याचवेळी या दोघांमध्ये प्रेमसंबंध असल्याची चर्चा सुरु झाली होती . इतकेच नव्हे तर तेव्हा दोघांनी लग्न केल्याची देखील चर्चा होती . या अफवा इतक्या प्रमाणात पसरल्या की एका मासिकाच्या मुलाखतीतून संजयने सदर वृत्तांचे खंडण केले होते . त्याने अधिकृतरित्या सर्व अफवांना नाकारले होते , असे उस्मान म्हणाले . यासिर उस्मान पुढे म्हणाले की , तेव्हा संजय आणि रेखा दोघेही अविवाहित होते . त्यात , संजय दत्तने हे वृत्त अधिकृतरित्या नाकारल्याने सदर प्रकरणाला आणखीनच हवा मिळाली होती . त्यावेळी ब - याच व्यक्तिंची नावे रेखा यांच्यासोबत जोडले गेल्याचे यासिर यांच्या पुस्तकात म्हटले आहे . यामध्ये शैलेंद्र सिंह , कमल हसन , निर्माता राजीव कुमार आणि संजय दत्त यांच्या नावांचा समावेश होता . दरम्यान , एक दिवस संजय दत्तच्या लग्नाचे वृत्त समोर आले . पण , हीसुद्धा अखेर एक अफवाच निघाली . आधीच्या कठीण परिस्थितीतून बाहेर पडण्यासाठी या वृत्ताचा तेव्हा आधार घेण्यात आला होता . ‘जमीन आसमान’ चित्रपटापासून या चर्चांना उधाण आले होते . त्यामुळेच संजय दत्तने स्वतः समोर येऊन या वृत्ताचे खंडण करण्याचा निर्णय घेतला होता . सध्या दिग्दर्शक राज कुमार हिरानी हा संजय दत्तवर बायोपिक बनवत आहे . या चित्रपटात संजूबाबाची भूमिका अभिनेता रणबीर कपूर साकारत आहे . तर सुनील दत्त यांच्या भूमिकेत अभिनेता परेश रावल आणि नरगिस दत्त यांच्या भूमिकेत अभिनेत्री मनीषा कोइराला हे दिसतील . संजूबाबाची पत्नी मान्यता हिची भूमिका दिया मिर्झा साकारत आहे ."
sports,पुढील वर्षी इंग्लंडमध्ये होणाऱ्या विश्वकरंडक स्पर्धेला इंग्लंडविरुद्ध दक्षिण आफ्रिकेच्या सामन्याने सुरवात होईल . हा सामना ३० मे रोजी ओव्हलवर होईल . अंतिम सामना १४ जुलैस लॉर्डसवर खेळविण्यात येईल . ऑस्ट्रेलिया विजेतेपद टिकविण्याच्या मोहिमेस १ जून रोजी अफगाणिस्तानविरुद्ध सुरवात करेल . माजी विजेते पाकिस्तानची सलामी वेस्ट इंडिजसी ( ३१ मे २०१९ ) होईल . भारताचा पहिला सामना ५ जून २०१९ रोजी दक्षिण आफ्रिकेशी होईल . पारंपिरक प्रतिस्पर्धी पाकिस्तानविरुद्ध भारताचा सामना १६ जून रोजी ओल्ड ट्रॅफर्डवर होईल . आफ्रिका ९ जून - वि . ऑस्ट्रेलिया १३ जून - वि . न्यूझीलंड १६ जून - वि . पाकिस्तान २२ जून - वि . अफगाणिस्तान २७ जून - वि . वेस्ट इंडीज ३० जून - वि . इंग्लंड २ जुलै - वि . बांगलादेश ६ जुलै - वि . श्रीलंका
entertainment,"अभिनेत्री शिल्पा शेट्टी सोशल मीडियावर फार सक्रीय आहे . सोशल मीडियाच्या माध्यमातून ती आपल्या चाहत्यांसोबत खासगी आणि व्यावसायिक आयुष्याची माहिती सतत शेअर करत असते . काही दिवसांपूर्वी शिल्पा मुलगा वियानसोबत दुबईच्या ट्रिपला गेली होती . तिथले अनेक फोटो आणि व्हिडिओ तिने इन्स्टाग्राम आणि ट्विटरवर शेअर केले . या फोटोंना लाखो लाइक्सही आले . पण या व्हिडिओंमध्ये एक व्हिडिओ असा होता ज्यावर अनेकांची नजर गेली . सचिन खेडेकरांच्या ‘बापजन्म’ सिनेमाचा ट्रेलर प्रदर्शित माय - लेकांच्या या जोडीने दुबईत एका प्राणी संग्रहालयाला भेट दिली होती . यावेळी शिल्पाने चिंपाजीसोबतचा एक व्हिडिओ सोशल मीडियावर शेअर केला होता . तिने चिंपाजीचे नाव ‘प्रिन्सेस’ असे ठेवले होते . या व्हिडिओमध्ये तो चिंपांजी शिल्पाकडे पाहून हसताना , तिला किस करताना स्पष्ट दिसत आहेत . हा व्हिडिओ शिल्पाच्या चाहत्यांना फारसा आवडला नाही . या व्हिडिओमध्ये चिंपाजी शिल्पाबरोबर हसत होता किंवा तिला किस करत होता ते प्रशिक्षकाच्या सांगण्यावरुन . चिंपाजींकडून सर्व गोष्टी जबरदस्तीने करून घेतल्या जात होत्या . शिल्पाच्या या व्हिडीओला अशा काही उलट - सुलट प्रतिक्रिया मिळाल्या ज्याची शिल्पानेही कधी अपेक्षा केली नसेल . प्राण्यांवर केल्या जाणाऱ्या अत्याच्यारावरून युझर्सनी शिल्पाला खडेबोल सुनावले . तिच्या व्हिडिओचे समर्थन करणारी एकही कमेन्ट न आल्यामुळे पर्यायाने शिल्पाला तो व्हिडिओ डिलीट करावा लागला . हा व्हिडिओ शेअर करताना तिने लिहिले , ‘हा माझा सर्वात आवडता व्हिडिओ आहे . मला प्रिन्सेसची फार आठवण येतेय . ’ ‘चिंपाजीसोबतचे ते वागणे फारच दुःखद आहे . लोकांसाठी जरी हे मनोरंजन असले तरी त्यांच्यावर केले जाणारे अत्याचार याकडे दुर्लक्ष करुन चालणार नाही . प्राण्यांना प्रेमाची गरज असते . अत्याचाराची नाही , ’ अशी कमेन्ट एका युझरने केली होती . अशा कमेन्टमुळे शिल्पाने तो व्हिडिओ डिलीट करण्याचा निर्णय घेतला ."
entertainment,"गेल्या वर्षी हिंदी चित्रपटसृष्टीमध्ये बऱ्याच कलाकारांनी विवाहबंधनात अडकत जीवनातील नव्या प्रवासाला सुरुवात केली होती . यावर्षीही हिंदी चित्रपटसृष्टीतील कलाकारांप्रमाणेच काही मराठी कलाकारांनीही आपला जीवनसाथी निवडला होता . अशा कलाकारांपैकी एक म्हणजे अभिनेत्री क्रांती रेडकर . मराठी चित्रपटसृष्टीत स्वतःचा असा वेगळा प्रेक्षकवर्ग निर्माण करण्यात यश मिळवणाऱ्या क्रांतीने लोकसत्ता लाइव्ह चॅटदरम्यान ती विवहबंधनात अडकणार असल्याचे जाहीर केले होते . पण , ही मराठमोळी अभिनेत्री नेमकी कोणासोबत विवाहबद्ध होणार यावरुन मात्र पडदा उचलण्यात आला नव्हता . त्यामुळे अनेकांनाच क्रांतीच्या जोडीदाराविषयी कुतूहल लागून राहिले होते . क्रांतीच्या सर्व चाहत्यांना तिने नुकतेच फेसबुक पोस्टद्वारे धक्का दिला आहे . क्रांतीने गुपचूप गुपचूप तिचे लग्न उरकले असून , तिच्या लग्नसोहळ्याला काही खास मंडळींनीच उपस्थिती लावली . त्यामुळे १९ मार्चपासून सर्वांची लाडकी क्रांती रेडकर आता झालीये क्रांती रेडकर - वानखेडे . समीर वानखेडे या आयपीएस अधिकाऱ्याशी विवाहबद्ध झालेल्या क्रांतीला अनेकांनी शुभेच्छा देण्यास सुरुवात केली आहे . ‘कोंबडी पळाली तंगडी धरून लंगडी घालायला लागली . . ’ हे गाणं ऐकू आलं की आपसूकच सर्वांचे पाय थिरकायला लागतात . या गाण्यावर आजवर लहानांपासून ते मोठ्यांपर्यंत अनेकांना थिरकायला लावणारी अभिनेत्री क्रांती रेडकर एका अभिनेत्रीसोबतच दिग्दर्शिका म्हणूनही प्रेक्षकांच्या भेटीला आली होती . त्यामुळे अभिनेत्री आणि दिग्दर्शिका या भूमिका बजावणाऱ्या क्रांतीने आता एका पत्नीची भूमिका बजावण्याची जबाबदारी हाती घेतली आहे असेच म्हणावे लागेल ."
lifestyle,"कार्यालय अथवा कंपनीत काम करताना झालेल्या दुखापतींमुळे महिलांमध्ये नैराश्य , चिंता आणि थकवा या मानसिक आजारांचा धोका अधिक वाढत असल्याचे नुकत्याच करण्यात आलेल्या एका संशोधनात स्पष्ट झाले आहे . महिलांना घरकाम करताना दुखापत होण्याचा धोका पुरुषांच्या तुलनेत अधिक असतो . त्यामुळेच त्याचा महिलांच्या मानसिक आरोग्यावर गंभीर परिणाम होतो . संशोधनानुसार कामगारांना अधिक सुरक्षित ठेवण्यासाठी सामान्य सुरक्षा कार्यक्रमापेक्षा अधिक काहीतरी करणे आवश्यक आहे . सुरक्षा आणि आरोग्यासाठी एकत्रित दृष्टिकोन असणे आवश्यक असल्याचे अमेरिकेतील कोलोरॅडो बोल्डर विद्यापीठातील साहाय्यक प्राध्यापिका नतालिया श्वातका यांनी म्हटले आहे . वैद्यकीय विम्याच्या ३१४ दाव्यांचा संशोधकांनी अभ्यास केला . ‘ऑक्युपेशनल अँड एन्व्हायर्न्मेंटल मेडिसिन’ या मासिकात प्रसिद्ध झालेल्या या संशोधनात १७ हजार कामगारांच्या आरोग्यावर अभ्यास करण्यात आला आहे . त्यात व्यवस्थापक ते कामगार पदावरील सर्वाचा समावेश आहे . कार्यालयात काम करताना दुखापत झाल्यास पुरुषांच्या मानसिक आरोग्यावर त्याचा परिणाम होत नाही . मात्र , कार्यालयातील दुखापतींमुळे मानसिक आरोग्य बिघडल्याच्या तक्रारी महिलांकडून मोठय़ा प्रमाणावर आल्याचे संशोधकांच्या निदर्शनास आले . ६० टक्के महिलांनी दुखापतींनंतर मानसिक आरोग्यावर परिणाम झाल्याच्या तक्रारी केल्या . त्याच वेळी पुरुषांमध्ये हे प्रमाण ३३ टक्के होते . कामातील दुखापतींचा महिलांच्या आरोग्यावर अधिक परिणाम का होतो , याचा अभ्यास संशोधकांनी सुरू केला आहे . कार्यालय आणि घरातही काम करावे लागत असल्यामुळे महिलांमध्ये तणाव वाढत असून मानसिक आरोग्य ढासळत असल्याची शक्यता श्वातका यांनी व्यक्त केली ."
entertainment,"बॉलिवूडचा अतरंगी अभिनेता रणवीर सिंगच्या बहुचर्चित ‘पद्मावती’ चित्रपटाची त्याचे चाहते आतुरतेने वाट पाहत होते . चित्रपटात अलाउद्दीन खिल्जीची भूमिका साकारणारा रणवीर कधीही न पाहिलेल्या अशा हटके भूमिकेत त्याच्या चाहत्यांना दिसणार होता . मात्र , चित्रपटाभोवती असलेला वादाचा गराडा काही संपत नसल्यामुळे आता ‘पद्मावती’ प्रदर्शित होणार की नाही यावरच प्रश्नचिन्ह उभे राहिले आहे . असे असले तरी रणवीरच्या चाहत्यांसाठी एक आनंदाची बातमी आहे . लवकरच हा अभिनेता तुम्हाला आगळ्या वेगळ्या भूमिकेत दिसणार आहे . Inside Photos : मनिषच्या बर्थडेला पोहचली मित्रांची टोळी करण जोहरने बुधवारी संध्याकाळी ट्विटवर उद्या सकाळी एक मोठी घोषणा करणार असल्याचे सांगितले होते . तेव्हापासून करण नक्की कसली घोषणा करणार आहे याकडेच सर्वांचे लक्ष लागले होते . अखेर आज सकाळी त्याने ‘सिम्बा’ या आगामी चित्रपटाचा टीझर पोस्टर ट्विट केला . या पोस्टरवर पोलिसाच्या वेशातील पिळदार मिशा असलेला अतरंगी रणवीर पाहावयास मिळतो . ‘स्टुडण्ट ऑफ द इयर २’ नंतर करणचा हा २०१८मधील दुसरा मोठा चित्रपट असेल . KaalaKaandi Trailer : सैफ अली खानच्या या सिनेमात मिळेल ‘डार्क कॉमेडी’चा डोस ‘सिम्बा’ या अॅक्शनपटासाठी करणने ‘गोलमाल अगेन’ फेम दिग्दर्शक रोहित शेट्टी याच्याशी हातमिळवणी केली आहे . पुढच्या वर्षी २८ डिसेंबरला ‘सिम्बा’ प्रदर्शित होईल . रणवीरचा नेहमीचाच उत्साह या पोस्टरमध्येही दिसतो . या चित्रपटातून तो ‘संग्राम भालेराव’ म्हणजेच ‘सिम्बा’ची भूमिका तो साकारणार आहे ."
sports,"भारताचा माजी कप्तान न शैलीदार डावखुरा फलंदाज सौरव गांगुलीनं विराट कोहलीवर स्तुतीसुमनांचा वर्षाव केला आहे . एका मुलाखतीत सौरवनं म्हटलंय की विदेश दौऱ्यात कौहलीच्या नेतृत्वाखाली कसोटी मालिकांमध्येही भारत विजयी होईल यात शंका नाही . मी महेंद्र सिंह ढोणी व राहुल द्रविडला बराच काळ कप्तान म्हणून जवळून बघितलं आहे , परंतु कप्तान कोहली ज्या सातत्यानं फलंदाजी करतो ते मी याआधी कधीही बघितलेलं नाही अशा शब्दांमध्ये सौरवनं विराटचं कौतुक केलं आहे . स्वतःच उदाहरण समोर ठेवून तो कप्तानपदाला साजेशी खेळी करतो असं सांगताना गांगुलीनं अफ्रिकेविरोधात विराटनं फटकावलेल्या तीन शतकांचं उदाहरण दिलं . इंग्लंड व ऑस्ट्रेलिया असे दोन दौरे आता भारतीय संघ येत्या काऴात करणार आहे . भारतीय संघ तयारीसाठी दोन्ही देशांमध्ये काही काळ आधीच जाणार आहे , तर त्यांनी दोन चार सराव सामने मालिका सुरू होण्यापूर्वी खेळावेत असा सल्ला गांगुलीनं दिला आहे . भारताच्या सर्वाधिक यशस्वी कप्तानांपैकी एक असलेल्या सौरवनं कोहली हा निर्विवादपणे सर्वोत्कृष्ट फलंदाज असल्याचे म्हटले आहे . गेल्या वर्षी म्हणजे 2017 मध्ये सर्वाधिक एकदिवसीय धावा कोहलीच्या नावावर असून 2018मध्येही तो याबाबतीत आघाडीवर आहे . कोहली हा भारताची क्रिकेटमधली ओळख बनत आहे . काही बाबतीत तो मी , तेंडुलकर व द्रविडपेक्षाही वेगळा असल्याचं मत गांगुलीनं व्यक्त केलं आहे . गेली काही वर्षे कोहली फॉर्ममध्ये असून शुक्रवारी त्यानं 35 वे एकदिवसीय शतक झळकावलं . दोन संघांमधल्या एकदिवसीय मालिकेत 500 धावा फटकावणारा तो पहिला फलंदाजही ठरला आहे . कोहलीनं एकदिवसीय मालिकेतील सहा सामन्यांमध्ये तीन शतकं व एक अर्धशतक झळकावलं आहे . आंतरराष्ट्रीय सामन्यांमध्ये कोहलीच्या नावावर 56 शतकं आहेत . त्यात कसोटीतल्या 21 व वन डेमधल्या 35 शतकांचा समावेश आहे . सर्वाधिक शतकांच्या बाबतीत तो पाचव्या स्थानावर असून त्याच्यापुढे सचिन तेंडुलकर ( 100 ) , रिकी पाँटिंग ( 71 ) , कुमार संगकारा ( 63 ) व जॅक्विस कॅलिस ( 62 ) आहेत . कोहलीचं वय अवघं 29 असून त्याच्यासमोर भरपूर काळ व संधी आहेत , ज्यामुळे तो तेंडुलकरच्या विक्रमापर्यंत पोहोचू शकेल ."
lifestyle,"शाळांमध्ये कॉफी विक्रीवर बंदी घालण्याचा निर्णय शुक्रवारी सरकारने जाहीर केल्याने आता दक्षिण कोरियातील विद्यार्थी आणि शिक्षकांना शाळेत असेपर्यंत तरतरीत राहण्यासाठी अन्य पर्याय शोधावे लागणार आहेत . कॅफिनचे प्रमाण अधिक असलेल्या पेयांवर २०१३ मध्येच बंदी घालण्यात आली होती . परंतु कॉफी व्हेण्डिंग यंत्र शिक्षकांसाठी अद्यापही उपलब्ध असल्याने इच्छुक विद्यार्थ्यांनाही त्याचा लाभ होत आहे . मात्र आता शाळेच्या संकुलात विद्यार्थ्यांना कॅफिनचे अधिक प्रमाण असलेली पेये मिळण्याची शक्यता सरकारला धुडकावून लावावयाची आहे . परीक्षेसाठी जागरण करून अभ्यासाची तयारी करण्यासाठी कॅफिनचे सेवन न करण्याचा इशारा अन्न आणि औषध मंत्रालयाने दिला आहे . सदर बंदीची १४ सप्टेंबरपासून अंमलबजावणी करण्यात येणार आहे , पूर्वप्राथमिक , माध्यमिक आणि हायस्कूलमध्ये कॉफीच्या विक्रीवर संपूर्ण बंदी घालण्यात येणार आहे . शाळेत बसविण्यात आलेली व्हेण्डिंग मशीन आणि कॅफेटेरियामधून कॉफी गायब होणार आहे , असे प्रवक्त्याने सांगितले . कॉफीच्या अतिसेवनामुळे मळमळ , निद्राविकार आणि हृदयाचे ठोके अनियमित होणे असे आरोग्यावर विपरीत परिणाम होत असल्याचा इशाराही मंत्रालयाने दिला आहे . कॉफीची आयात करण्यामध्ये दक्षिण कोरियाचा जगात सातवा क्रमांक लागतो . गेल्या वर्षी दक्षिण कोरियातील नागरिकांनी सरासरी प्रत्येकी ५१२ कप कॉफी सेवन केल्याचे कोरिया इंटरनॅशनल ट्रेड असोसिएशनने म्हटले आहे ."
lifestyle,"कोवळय़ा वयात ज्या मुलींचे लैंगिक शोषण होते , त्यांना शारीरिक प्रौढत्व व तारुण्य त्यांच्या वयाच्या मुलींच्या तुलनेत १२ महिने अगोदर येत असल्याचे एका नव्या अभ्यासात दिसून आले आहे . अमेरिकेच्या पेनसिल्व्हेनिया स्टेट युनिव्हर्सिटीच्या संशोधकांनी याबाबत संशोधन केले . यामध्ये त्यांनी लहान वयात लैंगिक शोषणाची शिकार झालेल्या ८४ महिला आणि अत्याचार न झालेल्या ८९ महिलांची तुलना करून निष्कर्ष काढला आहे . तारुण्यात येण्याच्या आधीपासून ते संपूर्ण परिपक्वतेच्या आधारावर तारुण्यात होणारी शारीरिक प्रगती याचा अंकीय निर्देशांकाच्या आधारावर मागोवा घेण्यात आला . यामध्ये प्रामुख्याने स्तन आणि केसांमध्ये होणारा विकास हे दोन स्वतंत्र विषय घेऊन संशोधन करण्यात आले . यामध्ये एक ( तारुण्य ) ते पाच ( पूर्ण परिपक्वता ) या दरम्यान निर्देशांक ठेवण्यात आला होता . ज्या महिलांना लैंगिक शोषणाचा इतिहास होता त्यांच्यामध्ये इतर लैंगिक शोषण न झालेल्या महिलांच्या तुलनेत केसांमध्ये मोठय़ा प्रमाणात वाढ झाली होती . तसेच त्यांच्यामध्ये इतरांच्या तुलनेत स्तनांचा अधिक प्रमाणात विकास दिसून आला . हे प्रमाण जवळपास आठ महिन्यांनी लवकर होते . एक वर्ष सामान्यपणे कमी वाटत असले तरी कमी वयात परिपक्वता येण्यामुळे त्याचा आरोग्यावर परिणाम होताना दिसून येतो . यामध्ये वर्तणूक आणि मानसिक आरोग्याच्या समस्या निर्माण होऊ शकतात . तसेच यामुळे प्रजननाशी संबंधित कर्करोग होण्याचा धोका असतो , असे पेनसिल्व्हेनिया स्टेट युनिव्हर्सिटीचे संशोधक जेनी नोल यांनी म्हटले आहे . उच्च ताणाच्या परिस्थितीत म्हणजेच बालपणामध्ये लैंगिक शोषण झाल्यामुळे ताणाच्या संप्रेरकामध्ये वाढ होऊ शकते . हे धोक्याचे आहे . बालपणात होणारे लैंगिक शोषण रोखण्याची गरज असल्याचे जेनी नोल यांनी म्हटले आहे . हे संशोधन ‘अडोलेसेंट हेल्थ’ या नियतकालिकामध्ये प्रसिद्ध करण्यात आले आहे ."
entertainment,"भारतात प्रत्येकाला एका प्रश्नाचं उत्तर हवं आहे आणि तो प्रश्न म्हणजे बॉलिवूडचा ‘दबंग’ अभिनेता सलमान खान लग्न कधी करणार ? बी - टाऊनमधील ‘मोस्ट एलिजिबल बॅचलर’ असलेल्या सलमानच्या पिळदार शरीरयष्टीवर त्याचे चाहते भाळले आहेत . चित्रपटगृहात पडद्यावर ‘भाईजान’ची एण्ट्री झाली रे झाली त्याचे चाहते शर्ट काढून स्वागत करतात . सलमानच्या भोवती असलेलं प्रसिद्धीचं वलय आणि चाहत्याचं त्याच्यावरील प्रेम त्याच्या स्टारडमची ओळख करून देतं . पण , जेव्हा लग्नाचा विषय येतो तेव्हा हा ‘चुलबुल पांडे’ यापासून काहीसा पळ काढण्याचा प्रयत्न करतो . या अभिनेत्याचं ऐश्वर्या राय ते कतरिना कैफपर्यंत अनेक अभिनेत्रींसोबत नाव जोडलं गेलं आहे . सध्या रोमानियन अभिनेत्री लुलिया वंतुर हिला तो डेट करत असल्याच्या चर्चा आहेत . या दोघांनी आजवर कधीच त्यांच्या नात्याची उघड ग्वाही दिलेली नाही . पण लुलिया बऱ्याचदा सलमानच्या घरगुती कार्यक्रमांमध्ये आणि त्याच्यासोबत बाहेर जातानाही दिसते . त्यामुळे त्यांच्या प्रेमासंबंधांच्या चर्चांना अधिकच उधाण आले आहे . वाचा : …म्हणून ‘बाहुबली’च्या या अभिनेत्रीनं सहकलाकाराच्या थोबाडीत मारली प्रसारमाध्यमांकडून लग्नाविषयी प्रश्न विचारण्यात आला की सलमान नेहमीच सारवासारव करण्याचा प्रयत्न करतो . पण , हा अभिनेता लहान मुलांवर असलेलं त्याचे प्रेम वेळोवेळी दाखवून देतो . लग्नपद्धती विषयी असलेल्या भावना सलमानने कधीच बोलून दाखविल्या नाहीत , मात्र आपल्याला मुलं असावीत असं त्याला वाटतं . ‘फिल्मफेअर’ मासिकाने दिलेल्या माहितीनुसार , तो म्हणाला की , ‘माझ्या हातातून वेळ निघून चाललीय असं मला वाटत नाही . पण जेव्हा मी ७० वर्षांचा असेन आणि माझं मुलं जवळपास २० वर्षांचं असेल तेव्हा मला नक्कीच याची जाणीव होईल . माझ्या आई - वडिलांनी माझ्या मुलाला पाहावं अशी माझी इच्छा आहे . त्यामुळेच पुढच्या दोन - तीन वर्षांत मला मुलं असावं असं मला वाटतं . ’ गेल्या वर्षी एका कार्यक्रमादरम्यान सलमान म्हणालेला की , ‘लग्नाबद्दल मला शंका वाटतेय पण माझी दोन - तीन मुलं असतील . लग्न केल्याशिवाय मुलं होणं कठीण आहे हेसुद्धा मला माहितीये पण मी सांभाळून घेईन . ’ वाचा : जाणून घ्या ‘जेठालाल’ची दर दिवसाची कमाई सध्या बॉलिवूडमध्ये सरोगसीचे वारे वाहत आहेत . त्यामुळे सलमानच्या या उत्तरामुळे तो सरोगसीच्या माध्यमातून मुलांना जन्म देणार की मुलं दत्तक घेणार हे येणारी वेळच सांगेल ."
entertainment,"राजीव भाटिया नावाच्या कोणा एका अभिनेत्याला ओळखता का . . ? असा प्रश्न विचारला तर बरेचजण हा कोणता अभिनेता ? असं म्हणत त्या अभिनेत्याला आठवण्यात वेळ दवडतील . पण , तुम्हाला माहितीये का अभिनेता अक्षय कुमारच खरं नाव राजीव भाटिया आहे . शालेय जीवनामधील एका परीक्षेत नापास झालेल्या याच अभिनेत्याने आज राष्ट्रीय पुरस्काराला गवसणी घातली आहे . ‘रुस्तम’ चित्रपटातील अभिनयासाठी अक्षयला सर्वोत्कृष्ट अभिनेत्याच्या पुरस्काराने गौरवण्यात येणार आहे . याचाच आनंद व्यक्त करत अक्कीने त्याच्या सोशल मीडिया अकाऊंटवरुन एक व्हिडिओ प्रदर्शित केला . बालपणीच्या आठवणीत रंगलेला खिलाडी कुमार या व्हिडिओमध्ये बऱ्याच विषयांवर पोटतिडकीने बोलताना दिसतो . मुख्य म्हणजे आजवरच्या कारकिर्दीत आपल्या वाट्याला आलेल्या यशाचं श्रेय तो त्याच्या आई - वडिलांनाही देतोय . मुख्य म्हणजे या व्हिडिओमध्ये अक्कीने त्याच्या बालपणीची एक आठवणही सांगितली . ‘शाळेत असताना एका इयत्तेत मी नापास झालो होतो . त्यावेळी मला असं वाटलं की आज काही आपली खैर नाही . घरी गेल्यावर बाबा आपल्याला चांगलच धारेवर धरणार . पण , त्यांनी तसं काही केलं नाही . याउलट त्यांनी मला समोर बसवून तुला नक्की काय करायचंय , तुला कशात आवड आहे असं विचारलं . त्यावेळी मला खेळांमध्ये रस असल्याचं मी त्यांना सांगितलं . मग वडिलांनी मला त्यावरच लक्ष केंद्रित करायला सांगितलं . ’ , ही आठवण सांगत अक्कीने तो आज ज्या ठिकाणी आहे त्याचं श्रेय आई - वडिलांना दिलं . ‘माझे सुप्तगुण ओळखण्यासाठी आई - वडिलांची महत्त्वाची भूमिका आहे . ’ असंही तो म्हणतो . यशापयशाचं हे गणित समजावून सांगतानाच अक्षयने आत्महत्यांच्या वाढत्या प्रमाणाविषयीही त्याचं मत मांडलं . अक्षयने मांडलेल्या काही आकडेवारीनुसार दरवर्षी जवळपास आठ लाख लोक आत्महत्या करतात . ज्यामध्ये दीड लाख तरुण - तरुणींचा समावेश आहे . त्यांच्या आत्महत्या करण्यामागचं मुख्य कारण म्हणजे अभ्यास किंवा मग रिलेशनशिपमुळे येणारा ताण . पण , हे असं का व्हावं… ? असा प्रश्नही त्याने या व्हिडिओत उपस्थित केला आहे . अक्षय कुमारने या व्हिडिओतून आयुष्याची थट्टा करु न करण्याचा सल्लाही सर्वांचा दिला आहे . आयुष्य सर्वात मौल्यवान गोष्ट आहे , असं म्हणत त्याने ही गोष्ट पटवून देण्याचा प्रयत्न केला आहे . राष्ट्रीय पुरस्काराला गवसणी घालणाऱ्या या अभिनेत्याविषयी आणखी सांगायचं झालं तर चित्रपटसृष्टीसोबतच काही जनहिताच्या कामातही त्याचा हातभार असतो . देशाप्रती आपले प्राण पणाला लावणाऱ्या सैन्यदलातील जवानांसाठीही खिलाडी कुमार सढळ हाताने मदत करतो . सध्या तो आगामी ‘पॅडमॅन’ चित्रपटाच्या चित्रीकरणात व्यग्र असून , येत्या काळात विविध धाटणीच्या चित्रपटांतून प्रेक्षकांच्या भेटीला येणार आहे ."
lifestyle,"सध्याच्या आधुनिक युगात अनेक क्षेत्रातील स्पर्धा वाढत चालली आहे . या स्पर्धेमध्ये टिकून राहण्याचे सगळेच प्रयत्न करतात . भारतातील उद्योगाला चालना देण्यासाठी स्टार्टअप इंडिया मोबेशन यांसारख्या योजना राबविल्या जात आहेत . आजच्या नवीन पिढीमध्ये , तरुणांमध्ये उद्योजक होण्याची किंवा स्वतःचे स्टार्ट - अप सुरू करण्याची इच्छा असते . त्यांच्या या स्वप्नांमुळे अनेक बेरोजगार तरुणांना रोजगार मिळेल , यासाठी अनेक महाविद्यालयांमध्ये अभ्यासक्रमाव्यतिरिक व्यावसायिक प्रशिक्षण दिले जाते . छोटा का होईना , पण स्वतःचा उद्योग निर्माण करण्याचे धैर्य या तरुणांमध्ये निर्माण करण्यासाठी अनेक शिक्षणसंस्थांमध्ये उद्योजकांसाठी अनेक प्रकारचे प्रशिक्षण दिले जाते आहे . याचा फायदा त्यांना रोजगार निर्मितीसाठी तसेच उद्योगात आलेल्या किंवा येणाऱ्या अनेक परिस्थितीला सामोरे जाण्यासाठी होतो . उद्योजकांना दिले जाणारे प्रशिक्षण हे त्यांच्यातील उद्योजकाला वाव देणारे , त्यांच्यातील आत्मविश्वास वाढविणारे असे असते . “आयटीम” या बिझनेस मॅनेजमेंटच्या शिक्षणसंस्थेत उद्योगाला उपयुक्त असलेले प्रशिक्षण दिले जाते . या शिक्षणात प्रामुख्याने तीन गोष्टींवर जास्त भर दिला जातो . १ . प्रशिक्षण संस्थेत विद्यार्थ्यांना उद्योग जगाची विस्तृत माहिती दिली जाते . उद्योजकतेत सर्वांशी संपर्क येतो , त्यामुळे त्यांना विस्तृत उद्योग जगताची माहिती असणे गरजेचे आहे . याचा त्यांना भविष्यात उपयोग होऊ शकतो . २ . विद्यार्थ्यांची मानसिकता व्यावसायिक दृष्टीकोनातून तयार करणे . उद्योगजगतेसंदर्भात विविध कार्यक्रम आयोजित करणे , या कार्यक्रमाच्या माध्यमातून विद्यार्थ्यांना उद्योगजगताविषयी सकारात्मक विचारसरणी निर्माण केली जाते . ३ . एखाद्या उद्योगाला प्रभावीपणे सुरुवात करणे . विद्यार्थ्यांना आपल्या कल्पनाशक्तीच्या जोरावर उद्योगाला उभारणी करण्यासाठी प्रोत्साहन करणे , इक्यूबेशन सेंटरमधून त्यांना उद्योगासाठी लागणारा निधी उपलब्ध करून देणे , तसेच त्यांना या उद्योगासाठी प्रभावीपणे प्रोत्साहन करणे . विद्यार्थ्यांना या प्रशिक्षणामुळे त्यांच्यात तयार होणाऱ्या नव्या उद्योजकाला उद्योगजगतात वावरण्याचे चांगले ज्ञान मिळते , त्याचप्रमाणे त्यांच्यातील आत्मविश्वासदेखील द्विगुणित होतो ."
entertainment,"बॉलिवूडमध्ये एखाद्या सेलिब्रिटीच्या मुलावर किंवा मुलीवर प्रसारमाध्यमांच्या नजरा असणं ही काही नवी बाब नाही . आता याच सेलिब्रिटी किड्सच्या विश्वात आणखी एका लहानग्याचा समावेश झाला आहे . हो , पण हा नवा सदस्य बी - टाऊनच्या या दुनियेतील नसून तो दाक्षिणात्य चित्रपटसृष्टीतील स्टार किड आहे . टॉलिवूडमधील प्रसिद्ध अभिनेता अल्लू अर्जुनच्या Allu Arjun आगामी चित्रपटाच्या ऑडिओ लाँच सोहळ्यावेळी त्याच्या मुलावर म्हणजेच अयानवरच सर्वांच्या नजरा खिळल्या होत्या . ‘दुव्वदा जगन्नधाम’ Duvvada Jagannadham या चित्रपटाच्या ऑडिओ लाँच सोहळ्याच्या वेळी आकर्षणाचा बिंदू अल्लू अर्जुन असायला हवा होता . पण , या सुपरस्टार डॅडीच्या स्टारडममध्ये आता त्याच्या मुलाचाही शिरकाव झाला आहे असंच म्हणावं लागेल . अयानचं गोंडस रुप आणि कार्यक्रमातील त्याचा वावर अनेकांचीच मनं जिंकून गेला . त्यामुळे सध्याच्या घडीला टॉलिवूडमध्ये अयान सर्वांच्या आवडीचा स्टारकिड ठरत आहे . पाहा : VIDEO : माझ्यासाठी अनुष्कासोबतचा ‘तो’ क्षण खूप खास - विराट कोहली अल्लूची पत्नी स्नेहा रेड्डी सोशल मीडियावर चांगलीच सक्रिय आहे . ती नेहमीच इन्स्टाग्राम अकाऊंटवरुन काही फोटो आणि व्हिडिओ पोस्ट करत असते . तिच्या या फोटोमुळे चाहत्यांनाही अल्लू अर्जुनच्या जीवनाला जास्त जवळून पाहण्याची संधी मिळत आहे . स्नेहा पोस्ट करत असलेल्या फोटोंमध्ये अयानचंही सुरेख रुप पाहायला मिळतं . मुख्य म्हणजे अल्लूप्रमाणेच अयानही अनेकांची मनं जिंकत आहे . त्यामुळे हा स्टार किड आतापासून वडिलांच्या पावलावर पाऊल ठेवत असल्याचं म्हटलं जात आहे . टॉलिवूडमधील अभिनेत्यांचं वाढतं प्रस्थ पाहता सध्या दाक्षिणात्य सेलिब्रिटीसुद्धा विविधभाषी प्रेक्षकांवर त्यांची छाप उमटवण्यात यशस्वी झाले आहेत असं म्हणायला हरकत नाही . दरम्यान , अल्लू अर्जुनच्या वाट्याला आलेलं हे यश त्याला इतक्या सहजासहजी मिळालं नाहीये . बऱ्याच प्रयत्नांनंतर आणि मेहनतीनंतर त्याच्या वाट्याला हे यश आलं आहे ."
sports,"अखेरच्या साखळी लढतीत यामागुचीवर सहज विजय सुपर सीरिज मालिकेतील अंतिम टप्पा जिंकण्याच्या निर्धाराने उतरलेल्या भारताच्या पी . व्ही . सिंधूने दुबई बॅडिमटन सुपर सीरिजमधील अपराजित्व राखले . तिने जपानच्या अकेनी यामागुचीवर २१ - ९ , २१ - १३ असा सहज विजय नोंदवला . साखळी गटातील तिचा हा तिसरा विजय आहे . सिंधूने साखळी गटातील दुसरा सामना जिंकून यापूर्वीच उपांत्य फेरी निश्चित केली होती . यामागुचीविरुद्ध दोन्ही गेम्समध्ये तिने सुरुवातीपासून चतुरस्र खेळ करीत वर्चस्व गाजवले . पहिल्या गेममध्ये प्रारंभापासूनच तिने उंचीचा फायदा घेत खोलवर परतीचे फटके मारले . तसेच तिने प्लेसिंगचाही कल्पकतेने उपयोग केला . तिने मिळवलेली आघाडी तोडण्यात यामागुचीला यश मिळाले नाही . तिने सिंधूच्या बॅकहँडवर परतीचे फटके मारण्याचा प्रयत्न केला . परंतु सिंधूने तिला आक्रमक फटक्यांपासून वंचित ठेवले . त्यामुळे यामागुचीचे डावपेच असफल ठरले . पहिला गेम जिंकल्यानंतर सिंधूचा आत्मविश्वास उंचावला . तिने दुसऱ्या गेममध्येही स्मॅशिंगचे खणखणीत फटके व अचूक सव्र्हिस असा बहारदार खेळ केला . तिने यामागुचीच्या बॅकहँडवर अधिकाधिक फटके मारत तिचा बचाव निष्प्रभ केला . यामागुचीला सिंधूच्या चुकांचा थोडासा लाभ मिळाला , मात्र तिला सिंधूची आघाडी मोडून काढण्यात यश मिळाले नाही . सिंधूने गटातील पहिल्या लढतीत चीनच्या हेइ बिंगजिआ आणि दुसऱ्या सामन्यात जपानच्या सायको सातोवर शानदार विजय मिळवला होता ."
sports,"कोलकता : विराट कोहलीची विश्रांती , धोनीला दिलेला निरोप , त्यातच रोहित शर्मा आणि शिखर धवनच्या अपयशाच्या पार्श्वभूमीवर माफक आव्हानासमोरही कठीण झालेल्या परिस्थितीतून अखेर अनुभवी दिनेश कार्तिकने संघाला सहीसलामत बाहेर काढले आणि भारताने पहिल्या ट्वेन्टी - 20 सामन्यात वेस्ट इंडीजचा 5 विकेटने पराभव केला . गोलंदाजांच्या शानदार कामगिरीने पुन्हा एकदा वेस्ट इंडीज फलंदाजांना शरण आणले , त्यामुळे 20 षटकांत त्यांना केवळ 109 धावाच करता आल्या ; परंतु या आव्हानासमोरही दमछाक झाली . दिनेश कार्तिकच्या नाबाद 31 धावा आणि पदार्पण करणाऱ्या ; परंतु आयपीएलचा मोठा अनुभव असलेल्या कृणाल पंड्याची 9 चेंडूंतील नाबाद 21 धावांची खेळी बहुमोल ठरली . रोहित शर्मा , शिखर धवन आणि दिनेश कार्तिक यांच्यावर फलंदाजी आधारलेली होती ; परंतु रोहित ( 6 ) , धवन ( 3 ) , राहुल ( 16 ) पंत ( 1 ) , मनीष पांडे ( 19 ) बाद झाले तेव्हा काजवे चमकले होते ; परंतु कार्तिकने अनुभव पणास लावला आणि कृणालने पहिल्याच सामन्यात आपली उपयुक्तता सिद्ध केली . या दोघांनी 16 चेंडूंत नाबाद 27 धावांची भागीदारी केली . तत्पूर्वी , एकदिवसीय मालिकेतील अखेरच्या दोन सामन्यांत भारतीय गोलंदाजांसमोर लोटांगण घातलेल्या वेस्ट इंडीज फलंदाजीत काही अनुभवी चेहरे आले ; परंतु भारतीयांसमोरची दाणादाण कायम राहिली . पहिल्या ट्वेन्टी - 20 सामन्यात प्रथम फलंदाजी करणाऱ्या वेस्ट इंडीजचा डाव 8 बाद 109 धावांवर मर्यादित राहिला . चायनामन कुलदीप यादवच्या फिरकीचे कोडे विंडीज फलंदाजांना अजून उलगडलेले नाही . 13 धावांत त्याने तीन विकेट मिळवल्या . त्याअगोदर बुमरा आणी उमेश यादव यांनी सुरुंग लावला होता . नाणेफेक जिंकून प्रथम फलंदाजी स्वीकारणाऱ्या वेस्ट इंडीजची सुरवातच मुळात अडखळती होती . उमेशने रामदीनला बाद केले . त्यानंतर शई होप आणि हेटमेएर या फॉर्मात असलेल्या जोडीत ताळमेळ राहिला नाही . होप धावचीत झाला ; तर बुमराच्या आखूड टप्प्याच्या चेंडूवर वेगात आणि उंच फटका मारण्याचा हेटमेरचा प्रयत्न फसला . 5 षटकांत 3 बाद 28 अशा अवस्थेनंतर विंडीजला आक्रमणाऐवजी बचावात्मक पवित्रा घ्यावा लागला . संक्षिप्त धावफलक : वेस्ट इंडीज ः ( शई होप 14 - 10 चेंडू , 3 चौकार , हेटमेएर 10 - 7 चेंडू , 2 चौकार , किएरॉन पोलार्ड 14 - 26 चेंडू , 1 षटकार , फॅबिन अलेन 27 - 19 चेंडू , 4 चौकार , खलील अहमद 4 - 1 - 16 - 1 , कृणाल पंड्या 4 - 0 - 15 - 1 , कुलदीप यादव 4 - 0 - 13 - 3 ) . पराभूत वि . भारत ः 17.5 षटकांत 5 बाद 110 ( दिनेश कार्तिक नाबाद 31 - 34 चेंडू , 3 चौकार , 1 षटकार , कृणाल पंड्या नाबाद 21 - 9 चेंडू , 3 चौकार , थॉमस 4 - 0 - 21 - 2 , ब्राथवेट 4 - 1 - 11 - 2 ) ."
entertainment,"हॉलीवूड मनोरंजनसृष्टीत एक उत्तम अभिनेता म्हणून नावाजलेले अॅडम वेस्ट यांचे वयाच्या ८८व्या वर्षी निधन झाले आहे . सत्तरपेक्षा जास्त चित्रपट आणि दूरदर्शन मालिकांतून अभिनय करणाऱ्या अॅडम यांनी १९५७ साली ‘वूडू आइसलॅण्ड’ या चित्रपटातून अभिनयक्षेत्रात पदार्पण केले . आपल्या दर्जेदार अभिनयाच्या जोरावर ‘मेयर वेस्ट’ , ‘कॉलनेल डॅन’ , ‘कॅटमॅन’ यांसारख्या अनेक व्यक्तिरेखा त्यांनी गाजवल्या आहेत . १९६० साली ‘डीसी एक्स्टेंडेड युनिव्हर्स’ निर्मित ‘बॅटमॅन’ या लोकप्रिय दूरदर्शन मालिकेतून ते खऱ्या अर्थाने प्रकाशझोतात आले . आज विसाव्या शतकात एखादा सुपरहिरो साकारण्यासाठी थ्रीडी अॅनिमेशन आणि अत्याधुनिक तंत्रज्ञानाचा वापर केला जातो . परंतु १९६० साली अॅडम वेस्ट यांनी अत्यल्प तंत्रज्ञानात उत्कृष्ट अभिनयाच्या जोरावर ‘बॅटमॅन’ हा सुपरहिरो प्रेक्षकांसमोर उभा केला . ते सुपरहिरोच्या भूमिकेत इतके चपखल बसले की त्यानंतर ‘मायकल केटन’ , ‘क्रिश्चियन बेल’ या अभिनेत्यांनी जेव्हा बॅटमॅन साकारला तेव्हा त्याची तुलना प्रेक्षक अॅडम यांनी साकारलेल्या बॅटमॅनशी करू लागले . पुढे वाढत्या वयाबरोबर त्यांच्या अभिनयातील दरारा काहीसा कमी होत गेला , परंतु त्यांनी दिग्दर्शन क्षेत्रातही कसब आजमावले . काही वर्षांपूर्वी त्यांना ‘ल्यूकेमिया’ नामक कर्करोगाची लागण झाली . यांत रक्तातील पांढऱ्या पेशींचे प्रमाण हळूहळू कमी होत जाते . या रोगाशी त्यांनी एका सुपरहिरोप्रमाणे झुंज दिली . परंतु अखेर त्यांच्या शरीराने त्यांची साथ सोडली आणि एका गुणी कलावंताने रंगभूमीचा कायमचा निरोप घेतला ."
lifestyle,"फुटबॉल आणि धावण्यापेक्षा टेनिस , जलतरण आणि एरोबिक्स या खेळांमुळे दीर्घ आणि आरोग्यदायी आयुष्य मिळते , असे एका नव्या अभ्यासात आढळून आले आहे . ऑक्सफर्ड विद्यापीठाच्या संशोधकांनी केलेल्या अभ्यासानुसार , जे लोक रॅकेटशी संबंधित असणारे टेनिस , स्क्वॅश किंवा बॅटमिंटन खेळ खेळतात त्यांना हृदयरोग आणि आघात होण्याचा धोका ५६ टक्क्यांनी कमी असतो . जलतरणामुळे हृदयरोगाचा धोका ४१ टक्क्यांनी कमी होतो , तर एरोबिक्समुळे ३६ टक्के प्रमाण कमी होते . मात्र जे लोक फुटबॉल , धावणे आणि रग्बी यांसारखे व्यायाम करतात त्यांच्यामध्ये याचा कोणताही फायदा दिसून आला नाही . रॅकेट हा फक्त खेळ नसून त्यामुळे अतिरिक्त शारीरिक आणि मानसिक आरोग्याचे फायदे होतात , असे ऑक्सफर्ड विद्यापीठाच्या शारीरिक हालचाली आणि लोकसंख्या आरोग्यचे सहयोगी प्राध्यापक चार्ली फोस्टर यांनी म्हटले आहे . आम्ही तरुणांचा संघीय खेळ खेळणारा संघ आणि धावणारे खेळाडू यांचा अभ्यास केला . यामध्ये जास्त फरक दिसून आला नाही . यामध्ये जवळपास ८० हजार लोकांचा ९ वर्षे अभ्यास करण्यात आला आहे . त्यातून हा निष्कर्ष काढण्यात आला असल्याचे संशोधकांनी म्हटले आहे . हे संशोधन ब्रिटिश जर्नल ऑफ स्पोर्ट मेडिसिनमध्ये चालू आठवडय़ात प्रसिद्ध झाले आहे . ( टीप : ‘ आरोग्यवार्ता ’ मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘ लोकसत्ता ’ चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
sports,मुंबईत काल दिवसभर पडत असलेल्या पावसाने आता काही वेळासाठी का होईना विश्रांती घेतलेली आहे . मात्र काल दिवसभर पावसाने मुंबईला झोडपून काढलं . या पावसामुळे एरवी घड्याळ्याच्या काट्यावर धावणारी मुंबई ठप्प झाली होती . सर्वसामान्य मुंबईकरांप्रमाणे प्रो - कबड्डीच्या खेळाडूंनाही या पावसाचा काल चांगलाच फटका बसला . सुरुवातीला मुंबईत पावसाचा रागरंग पाहुनही आयोजकांनी सामने खेळवण्याचा निर्णय घेतला . मात्र चारही संघ सामन्याच्या वेळी न पोहचू शकल्यामुळे अखेर कालच्या दिवसाचा खेळ रद्द करण्यात आला . बंगळुरु बुल्स संघाच्या संघालाही या सततच्या पावसाचा सामना करावा लागला . ८ वाजताच्या सामन्यासाठी ४ वाजता आपल्या हॉटेलवरुन निघालेल्या बंगळुरुचा संघ वेळेत मैदानात पोहचू शकला नाही . मुंबईच्या पावसाने काल बंगळुरुच्या संघाचे मैदानात पोहचण्याची मनसुबे पूर्ण होऊ दिले नाहीत . अखेर पावसाचा जोर पाहता आयोजकांनी सामने रद्द करण्याचे निर्णय घेतला आणि बंगळुरुच्या संघाने पुन्हा हॉटेलवर परतण्याचा निर्णय घेतला . मात्र त्यांचा परतीचा रस्ताही सोपा नव्हता . परतीच्या रस्त्यावर बंगळुरुच्या संघाला पुन्हा वाहतुककोंडीचा सामना करावा लागला . यावर रस्ता काढण्यासाठी काही खेळाडूंनी बसच्या टपावर जाऊन चालकाला रस्ता दाखवण्याचा प्रयत्न केला . अखेर प्रशिक्षक रणधिर सिंह आणि खेळाडूंनी रस्त्यावर उतरत पायी हॉटेल गाठणं पसंत केलं . तब्बल अडीच तास पायपीट केल्यानंतर बंगळुरु बुल्सचा संघ आपल्या हॉटेलवर पोहचला . या पर्वात बंगळुरुच्या संघाचा पुढचा सामना आता कोलकाता शहरात होणार आहे . त्यामुळे मुंबई शहरात केलेली पायपीट बंगळुरुला पुढच्या सामन्यांमध्ये कामी येते का हे पहावं लागणार आहे .
sports,"पहिल्या डावातील पिछाडीनंतर महेश मकदूमने केलेल्या अफलातून चढाया आणि त्याला महेंद्र राजपूतच्या लाभलेल्या साथीच्या जोरावर महाराष्ट्र पोलीसांनी नाशिक आर्मीवर 35 - 22 अशी सहज मात करीत प्रभादेवीचा राजा सार्वजनिक गणेशोत्सव मंडळ आणि शिवसेना शाखा क्र . 194 आयोजित आमदार चषक व्यावसायिक कबड्डी स्पर्धेची उपांत्य फेरी गाठली . अन्य उपांत्यपूर्व लढतीत मध्य रेल्वेने आयकर ( पुणे ) संघाचा रोमहर्षक लढतीत 30 - 28 असा पराभव केला . आता त्यांची गाठ महाराष्ट्र पोलीसांशी पडेल . तसेच पुण्याच्या बीईजीने एअर इंडियाचे कडवे आव्हान 39 - 37 असे परतावून लावले . आता ते उपांत्य फेरीत देना बँकेला 32 - 22 असे सहज हरवणाऱया भारत पेट्रोलियमशी भिडतील . तब्बल अडीच हजार प्रेक्षकांनी खचाखच भरलेल्या चवन्नी गल्लीत मध्य रेल्वे आणि आयकर पुणे यांच्यातील पहिला उपांत्यपूर्व फेरीचा सामना रोमहर्षक झाला . रेल्वेसाठी तूफानी खेळ करणाऱया श्रीकांत जाधवने आजही आपल्या तूफानाचा झटका आयकरला दिला . श्रीकांत दोनदा दोन - दोन गडी बाद करून आयकरला बाद केले . त्याला गणेश बोडकेनेही सुरेख साथ दिल्यामुळे मध्यंतराला खेळ थांबला तेव्हा मध्य रेल्वेकडे 19 - 11 अशी जबरदस्त आघाडी होती . मात्र उत्तरार्धात अक्षय जाधव आणि निलेश साळुंखेने कल्पक खेळ करीत पिछाडीही भरून काढली . सामना संपायला चार मिनीटे असताना त्यांनी 25 - 25 अशी बरोबरीही साधली होती , पण श्रीकांतची एक वेगवान चढाई आयकरला चांगलीच महागात पडली . त्यामुळे हा सामना 30 - 28 असा दोन गुणांनी रेल्वेने जिंकला . तगड्या पोलीस आणि बलाढ्य आर्मी या संघांतील द्वंद्व पाहायला आज मोठ्या संख्येने प्रेक्षकांनी गर्दी केली होती . पण हे चढाया - पकडींचे युद्ध रंगलेच नाही . नाशिक आर्मीने नरेंदर आणि दर्शनच्या जोरावर पूर्वार्धात 13 - 11 अशी दोन गुणांची का होईना आघाडी घेतली होती . पण उत्तरार्धात महेश मकदूमने एकाच चढाईत टिपलेले चार गडी पोलीसांसाठी स्फूर्तीदायक ठरले . झटपट एकामागोमाग दोन लोण चढवत महाराष्ट्र पोलीसांनी हा सामना 35 - 22 असा सहज आपल्या खिशात घातला . महेशला महेंद्र राजपूत , सुलतान डांगे आणि बाजीराव होडगेनेही चांगली साथ दिली . तसेच एअर इंडिया आणि बीईजी पुणे यांच्यातील सामनाही पैसा वसूल होता . या लढतीत एअर इंडियाला सिद्धार्थ देसाई आणि मोनूच्या चढायांमुळे 24 - 20 अशी आघाडी मिळाली . बीईजीच्या रंजीत आणि रवी यांनीही जोरदार चढाया करीत एअर इंडियाला जास्त आघाडी घेऊ दिली नाही . मध्यंतरानंतर एअर इंडिया सुसाट झाली . त्यांनी 30 - 21 अशी जबरदस्त आघाडी घेतली , पण बीईजीच्या रंजीतने ही आघाडी फार काळ टिकू दिली नाही . एकेक करत त्यांनी एअर इंडियाला गाठले आणि शेवटच्या दोन मिनीटात आघाडी 39 - 37 अशी वाढवत उपांत्य फेरीतील आपले स्थान पक्के केले . दिवसाची शेवटची लढतही रंगतदार झाली . काल महिंद्रावर चढाई करणाऱया देना बँकेच्या नितीन देशमुखने आजही जोरदार खेळ केला . मध्यंतराला गुणफलक 12 - 10 असा संथ होता . तेव्हा भारत पेट्रोलियमच्या नितीन मदनेने वेगवान चढाया करीत गुणफलकालाही वेगवान केले . अवघ्या पाच मिनीटात त्याने 12 - 10 वरून गुणफलक 21 - 11 वर नेला . त्यानंतर देना बँकेच्या पंकज मोहितेने आधी चढाईत तीन आणि नंतर चार गडी बाद करीत पेट्रोलियमवर लोणच लादला नाही तर 21 - 22 असा गुणफलकही केला . मात्र त्यानंतर पेटून उठलेल्या मदने आणि सुरिंदरने देना बँकेची कोंडी करीत गुणांचा पाऊस पाडला . दरम्यान त्यांनी नितीन आणि पंकजचीही पकड करून सामन्यावर आपली पकड घट्ट केली . अखेर हा सामना भारत पेट्रोलियमने 32 - 20 असा जिंकत सुटकेचा निश्वास सोडला ."
lifestyle,"मोबाईल कंपन्यांमध्ये सध्या जोरदार वॉर सुरु असून एकमेकांमध्ये वरचढ होण्यासाठी या कंपन्या सातत्याने नवनवीन प्लॅन जाहीर करत असतात . रिलायन्स जिओ आणि एअरटेलला टक्कर देण्यासाठी व्होडाफोनने नुकताच आपला एक प्रीपेड प्लॅन जाहीर केला आहे . हा प्लॅन ५९७ रुपयांचा असून त्याची वैधता १६८ दिवसांची असल्याचे कंपनीने जाहीर केले आहे . यामध्ये ग्राहकांना अनलिमिटेड लोकल , एसटीडी आणि रोमिंग कॉलिंग , रोज १०० मोफत मेसेज तसेच १० जीबी डेटा मिळणार आहे . या प्लॅनमधील विशेष गोष्ट म्हणजे तुम्ही कोणत्या प्रकारचा मोबाईल वापरता त्यावर या प्लॅनची वैधता बदलणार आहे . स्मार्टफोन वापरणाऱ्यांसाठी या प्लॅनची वैधता ११२ दिवस असून फिचर फोन वापरणाऱ्यांसाठी ती १६८ दिवस आहे . अनलिमिटेड कॉलिंग म्हटले असले तरीही दिवसाला २५० मिनिटे कॉ़लिंगसाठी मोफत मिळणार आहेत . तर आठवड्याला ग्राहकांना १ हजार मिनीटे मिळणार आहेत . देशातील सर्व ४ जी सर्कलमध्ये हा प्लॅन देण्यात आला असल्याचेही कंपनीने सांगितले आहे . हा प्लॅन कंपनीचे अॅप्लिकेशन आणि वेबसाईटद्वारे उपललब्ध आहे . एअरटेलच्या ५९७ रुपयांच्या प्लॅनला तर जिओच्या ९९९ रुपयांच्या प्लॅनला हा प्लॅन टक्कर देणार असल्याचेही बोलले जात आहे . एअरटेलच्या ५९७ रुपयांच्या प्लॅनमध्ये १० जीबी डेटा , १०० मेसेज आणि कोणत्याही मर्यादेशिवाय अनलिमिटेड कॉलिंगची सुविधा मिळते . या प्लॅनची वैधताही १६८ दिवस आहे . मात्र या प्लॅनचा लाभ केवळ स्मार्टफोन वापरणारे ग्राहकच घेऊ शकतात . तसेच हा प्लॅन ठराविक सर्कलसाठीच मर्यादीत आहे . तर जिओ ९९९ रुपयांत केवळ ९० दिवसांची वैधता देत आहे . यामध्येही अनलिमिटेड कॉलिंग आणि १०० मेसेज रोज अशी सुविधा देण्यात आली आहे . मात्र यात ६० जीबी ४ जी डेटा देण्यात आले आहेत ."
sports,"बीसीसीआय पदाधिकारी आणि सर्वोच्च न्यायालयाने नियुक्त केलेली प्रशासकीय समिती यांच्यातील ‘सामना’ वेगळ्या वळणावर आला आहे . प्रशासकीय समितीने बीसीसीआयच्या तिन्ही हंगामी पदाधिकाऱ्यांचे सर्व कार्यकारी अधिकार गोठवले आहेत . हंगामी अध्यक्ष सीके खन्ना , सचिव अमिताभ चौधरी आणि खजिनदार अनिरुद्ध चौधरी यांचा लोढा समितीच्या शिफारशींतील मुद्द्यानुसार कार्यकाळ संपला आहे . त्यामुळे त्यांना पदावरून दूर करा , अशी मागणी प्रशासकीय समितीचे अध्यक्ष विनोद राय यांनी काही दिवसांपूर्वीच सर्वोच्च न्यायालयाकडे केली आहे . आता एक पाऊल पुढे जात त्यांनी या तिघा पदाधिकाऱ्यांचे कार्यकारी अधिकार थांबवले आहेत . हे अधिकार रोखल्यामुळे हे तिन्ही पदाधिकारी आता लोढा शिफारशींविरोधात न्यायालयीन लढाईसाठी होणारा खर्च बीसीसीआयच्या तिजोरीतून करता येणार नाही . तसेच प्रशासकीय समितीच्या परवानगीशिवाय या तिघांना बीसीसीआयच्या सभांसाठी प्रवास आणि निवासाची व्यवस्था करता येणार नाही . विनोद राय यांनी स्वतःचे अधिकार वापरून खेळाडूंसाठी भरघोस वाढीची नवीन वेतनश्रेणी जाहीर केली आणि खेळाडूंबरोबरचा करारही निश्चित केला ; पण त्यावर स्वाक्षरी करण्याचे अधिकार खजिनदार अनिरुद्ध चौधरींचे आहेत आणि ते स्वाक्षरी करण्यास तयार नाहीत . त्यामुळे विमा पॉलिसी रद्द होण्याच्या स्थितीत असल्यामुळे राय संतापले असल्याची चर्चा भारतीय क्रिकेट वर्तुळात केली जात आहे . बीसीसीआयच्या मार्केटिंग विभागाच्या सरव्यवस्थापकपदी एका ‘पेजथ्री’ पत्रकाराची जो सध्या चित्रपटनिर्मितीच्या एका कंपनीशी संबंधित आहे याच्या नियुक्तीस चौधरी यांनी आक्षेप घेतल्यामुळे हा वाद अधिक चिघळला असल्याचे सांगण्यात येत आहे ."
lifestyle,"साध्यातली साधी गोष्टही तुम्ही सारखी विसरता ? लोकांची नावं , कामांच्या यादीतील कामं , अभ्यासाच्या गोष्टी आणि अगदी काहीही . त्यामुळे तुमच्या कामावर आणि पर्यायाने तुमच्या आयुष्यावर याचा परिणाम होत असेल तर एक उपाय तुम्ही नक्की करु शकता . काय आहे हा उपाय माहित आहे ? फळांचा राजा आंबा खाल्लात तर तुम्हाला या गोष्टी विसरण्याच्या समस्येपासून नक्कीच सुटका मिळू शकते . आंबा खाल्ल्याने स्मरणशक्ती वाढण्यास मदत होते . फळे , मासे खाल्ल्याने ‘कोलोरेक्टल’ कर्करोगावर मात स्मरणशक्ती वाढविण्याबरोबरच आंब्यामध्ये आणखीही बरेच गुणधर्म असून डोळ्यांचे सौंदर्य कायम राखण्यासाठीही आंबा उपयुक्त ठरतो . ज्या लोकांना गोष्टी विसरण्याचा आजार आहे त्यांनी आंबा जरुर खायला हवा . आंब्यामध्ये असणाऱ्या ग्लूटामिन अॅसिडमुळे स्मरणशक्ती वाढण्याबरोबरच रक्तपेशी सक्रीय होण्यास मदत होते . आंब्यामध्ये असणाऱ्या अ जीवनसत्त्वामुळे डोळ्यांची चमक वाढते . तसेच डोळे कोरडे होणे आणि रातांधळेपणापासूनही मुक्तता मिळते . ज्यांच्या शरीरात लोहाची कमतरता आहे त्यांच्यासाठीही आंबा खाणे अतिशय उपयुक्त ठरु शकते . परंतु ज्या लोकांना मधुमेह आहे त्यांनी मात्र आंबा खाणे टाळायलाच हवे . कारण आंब्यामध्ये क जीवनसत्व , पोटॅशिअम आणि कार्बोहायड्रेट हे पदार्थ असतात . जे मधुमेहींसाठी घातक ठरु शकतात . त्यामुळे आंब्याच्या सिझनमध्ये भरपूर आंबा खाऊन घ्यायला हवा . यावर्षी जे त्यापासून मुकले असतील त्यांनी पुढील वर्षी तरी आपली स्मरणशक्ती वाढविण्यासाठी जास्तीत जास्त आंबा खा . चॉकलेट खा ; फिट राहा ! वजन नियंत्रणात ठेवण्यास मदत"
lifestyle,"प्रदूषणाच्या समस्येला तोंड देण्यासाठी विशेषतः बंदिस्त जागेतील प्रदूषण किती आहे तसेच हवेची प्रतवारी मोजण्याबाबत चीनच्या एका कंपनीने लेसरवर आधारित सेंसेज हे यंत्र बाजारात आणले आहे . भारतीय हवामान ध्यानात घेऊन याची रचना करण्यात आली आहे . बैठय़ा कामांमध्येच लोक व्यस्त असतात . त्यामुळे कामाचा अधिकाधिक वेळ कार्यालयात घालवतात . त्यामुळे इमारतींमध्ये आरोग्यदायी वातावरण असावे यासाठी याची निर्मिती केल्याचे कैटीरा या कंपनीचे सहसंस्थापक लिम बेट्स यांनी स्पष्ट केले आहे . जागतिक आरोग्य संघटनेने १४ मे रोजी एक अहवाल प्रसिद्ध केला आहे . त्यानुसार जगातील सर्वात २० प्रदूषित शहरांपैकी भारतामधील १४ शहरे आहेत . त्यामुळे प्रदूषण नियंत्रण महत्त्वाचे आहे . हे नवे यंत्र सध्याची प्रदूषणाची पातळी काय आहे . त्याचे अचूक निरीक्षण , हवेतील कार्बनचे प्रमाण , तापमान व आद्र्रता या गोष्टी दाखवून देईल . लेसर तंत्रज्ञानाद्वारे याची नोंद ठेवली जाणार आहे . त्यामुळे हवेतील विविध घटक लेसरवर आदळून त्याचे पृथक्करण करतील . विशेष म्हणजे यातील तंत्रनुसार ते पृथक्करण लगेच मिळेल . त्यामुळे सध्याची हवेची नेमकी प्रतवारी समजणे सोपे जाणार आहे . हवेतील प्रत्येक घटकाची नोंद ठेवली जाणार आहे . त्यामुळे जर प्रदूषणाची पातळी जास्त असल्यास काय उपाययोजना करायच्या याचा निर्णय घेता येणार आहे ."
sports,"दुबईत झालेल्या आंतरराष्ट्रीय खुल्या बुद्धिबळ स्पर्धेत गोव्याची वूमन ग्रॅंडमास्टर भक्ती कुलकर्णी हिने महिलांत सर्वोत्कृष्ट कामगिरीचे बक्षीस जिंकले . तिने नऊपैकी साडेपाच गुणांची कमाई केली . महिलांत अव्वल क्रमांक पटकाविताना भक्तीने शेवटच्या फेरीत चीनच्या डेंग तियान्ले हिला नमविले . स्पर्धेत एकूण 42 देशांतील बुद्धिबळपटूंना भाग घेतला होता . वूमन इंटरनॅशनल मास्टर मिला झार्कोविच हिला दुसरा क्रमांक मिळाला . भारताची अनुभवी इंटरनॅशनल मास्टर तानिया सचदेव , राष्ट्रीय विजेती पद्मिनी रौत , तीन वेळची माजी राष्ट्रीय विजेती मेरी ऍन गोम्स , इजिप्तची वूमन ग्रॅंडमास्टर मोना खालिद , फ्रेंच वूमन ग्रॅंडमास्टर नायनो मैसुराझे , जॉर्जिया वूमन ग्रॅंडमास्टर इग्ना चार्खालाश्विली यांनीही बक्षीसविजेत्या खेळाडूंत स्थान मिळविले . भक्ती सध्याची आशियाई महिला विजेती असून "" गोवा कार्बन लिमिटेड ' ची सदिच्छा दूत आहे . गेल्या फेब्रुवारीत भक्तीने भोपाळ येथे एअर इंडियाचे प्रतिनिधित्व करताना भोपाळ येथे राष्ट्रीय सांघिक स्पर्धेत सुवर्णपदकाची कमाई केली होती . गोवा बुद्धिबळ संघटनेने भक्तीचे अभिनंदन केले आहे ."
lifestyle,"वेगवेगळय़ा पर्यटन कंपन्यांबरोबर फिरायला जाण्यात सुरक्षितता असते . पण आपलं आपण सगळं नियोजन करून जाण्यात एक वेगळाच थरार असतो . परदेशात तर तो प्रकर्षांने जाणवतो . कुटुंबाबरोबर युरोपची ट्रिप करायचं ठरलं . तसं कामासाठी काही वेळा युरोपात थोडंफार फिरणं झालं होतं . तिथली शहरं आणि मुख्य म्हणजे तिथल्या ट्रेन , बस , ट्रॅम वगैरे प्रवाससेवांचा परिचय झाला होता . प्रत्येक देश आणि शहर जरी वेगळं असलं तरी एकदा का तिथल्या व्यवस्थेमागचं गणित लक्षात आलं की कुठल्याही शहरात – विशेष करून मध्य आणि पश्चिम युरोपात – तुम्ही सराईतासारखे फिरू शकता . फ्रान्स , जर्मनीसारख्या देशात फिरताना स्थानिक भाषा येत असेल तर सगळं अजूनच सोपं होऊन जातं . तसंच आता आंतरजालही इतकं प्रगल्भ झालंय की ठिकठिकाणच्या हॉटेलांविषयची नव्हे तर रेल्वेची वेळापत्रकं , भाडी , संग्रहालयांची प्रवेशशुल्कं , ती खुली असण्याच्या वेळा अशा सगळ्या लहानमोठय़ा गोष्टींची माहिती आपल्याला सोफ्यावर लोळतालोळताही सहज साध्य होते . हॉटेल बुक करता येते किंवा तिकिटंही काढता येतात . या सगळ्या जोरावर स्वतःच सगळं ठरवून युरोपची बारा - तेरा दिवसांची सहल नियोजित करायला आम्ही सरसावलो . अर्थात देशातील आणि परदेशातली सफर करण्यात एक मोठा फरक असतो . व्हिसा नामक कटकटीचा . याबाबतीत उगाच फाजील आत्मविश्वास न दाखवता आम्ही निमूटपणे एका छोटय़ा पण विश्वासार्ह व्यापार कंपनीच्या उंबरठय़ावर डोकं ठेवलं आणि ते म्हणतील ती कागदपत्रं त्यांच्या हवाली केली . वकिलातीत मुलाखती होऊन व्हिसा हातात पडल्यावर मात्र मी छप्पन्न इंच छाती काढून फिरायला लागलो . व्हिसाच्या मानानं आता उरलेली कामं तशी चिल्लर होती . विमानाची तिकिटं , युरेल पास , परदेशी चलन , सामान वगैरे . स्वतंत्रपणे ट्रिप करताना आपल्याला पूर्ण मोकळीक राहत असली तरी अर्थात ते करताना आपल्याला कधी त्रासातून जावंही लागतं . काही बाबतीत थोडा धोका असू शकतो . उदाहरणार्थ , आजकाल हॉटेल बुकिंग ऑनलाइन अगदी सहज होऊ शकतं . पण क्रेडिट कार्ड नंबर द्यावा लागणार असेल तर जोखीम येतेच . आणि फिरण्याची मोकळीक ठेवायची असेल तर आधी पैसे भरून बुकिंग केलं तर गडबड होऊ शकते . दुसरीकडे व्हिसाच्या अटींमध्ये बऱ्याचदा तिथल्या हॉटेलचं पक्क बुकिंग पाहिजे असतं . मग हा तिढा सोडविण्यासाठी क्रेडिट कार्ड नंबर किंवा आगाऊ पैसे न भरता कुठल्या हॉटेलांची पक्की बुकिंग मिळू शकतात याचा चाळणी घेऊन शोध करायला लागला . पाहायच्या ठिकाणापासून योग्य अंतर , परवडेल असं भाडं , खोली उपलब्धता आणि कार्डाचा नंबर किंवा आगाऊ पैसे न भरता पक्कं बुकिंग अशी आखुडशिंगी बहुदुधी गाय शोधण्यात बरेच तास आणि गिगाबाइट्स खर्ची पडले . स्वतंत्र नियोजनात मिळणारी मोकळीक कधी कधी थोडीशी आणीबाणीही निर्माण करू शकते . स्वित्र्झलडच्या इंटरलाकेनला असा एक अनुभव आला . तासभर भटकूनही हॉटेलची खोली मिळेना . जिथे खोल्या होत्या त्यांची भाडी इतकी होती , की पुढली ट्रिप गुंडाळून तिथूनच परतायला लागलं असतं . शेवटी युथ होस्टेलमध्ये एक फॅमिली रूम मिळाली . युथ होस्टेल असलं तरी खोलीचं भाडं बऱ्यापैकी होतं . पण तिथल्या रिसेप्शन मुलीने बरीच खटपट करून बऱ्यापैकी चांगल्या पॅकेजमध्ये आम्हाला सामावून घेतलं . अशीच धावपळ ट्रेनच्या तिकिटांविषयी एकदा झाली . यू . के . मध्ये आमचा ‘युरेल पास’ चालणार नव्हता . लंडनच्या किंग्ज क्रॉस स्टेशनवर पुढलं बुकिंग करायला गेलो तेव्हा नेमकं आम्हाला हवं त्या दिवसाची तिकिटं बरीच महाग होती . एक दिवस अलीकडच्या आणि पलीकडच्या दिवसांची तिकिटं एकदम स्वस्त . पण तिथल्या बुकिंग क्लार्कनेही खटपट करून त्यातल्या त्यात स्वस्त पर्याय निवडून दिला . स्वतंत्र नियोजनाखाली अजून एक ‘फ्लिप साईड’ म्हणजे तिथे आपणच सगळं करायचं असल्यामुळे कधी कधी वेळ जाऊ शकतो . दमल्यावर लंडनच्या किंग्ज क्रॉस स्टेशनवर तिथल्या ‘स्मार्ट कार्ड’च्या सिस्टीमशिवाय पर्यायच नाही . आम्ही आपले तिकिटाची बारी किंवा ऑटोमॅट शोधत हातो . शेवटी तिथे एक आपलाच तरुण भेटला आणि त्याने सगळं नीट समजावून सांगितलं . एकदा ती व्यवस्था लक्षात आल्यावर मात्रं सगळं लंडन टय़ूबनं अगदी छान भटकता आलं . कधीकधी हवं त्या ठिकाणी पोचायला थोडा जास्त वेळ लागतो . लंडनमध्ये ‘२२१ बी , बेक स्ट्रीट’ला जाताना असंच विचारत , शोधत जावं लागलं . पण तरी मी म्हणेन की एखादं ठिकाण असं फिरताना तुम्हाला ते जेवढं समजू शकतं तेवढं यात्रा कंपनीच्या सहलीत नाही समजू शकणार . यू . के . मध्ये भाडय़ानं घेतलेली गाडी चालवत भटकलो तेव्हा तिथे वाहन चालवण्याचा थरार , सगळ्या परिसराची होणारी ओळख , लोकांशी बोलण्याची संधी आणि मर्जीप्रमाणे हवं तिथे हवं तितका वेळ थांबणं याची मजा स्वतंत्र सहलीतच . सहलीतला आमचा पहिला मुक्काम होता जर्मनीतल्या म्युनिकला . बायको पूर्वी कामानिमित्त म्युनिकला राहिलेली , ते तिला खूप आवडलेलं शहर . मला त्या शहराचा फारसा परिचय नसला तरी तब्बल दहा वर्षांनी मी पुन्हा जर्मनीत पाऊल ठेवलं होतं . त्यामुळे माझ्यासाठी तो ‘नॉस्टॉल्जिक’ अनुभव होता . आणि मुलगी पहिल्यांदाच युरोपला आलेली असल्याने बटाटय़ाएवढे डोळे विस्फारून फिरत होती . अशा आपआपल्या वेगळ्या सुखद मानसिक अवस्थांमध्ये आम्ही म्युनिक पाहायला लागलो . शहराजवळच्या नॉयश्वानस्टाईनला राजवाडा आणि परिसर पाहिला . म्युनिक शहरातही इकडेतिकडे फिरलो . पण तिथे सर्वात छान काय विचारलं तर तिथल्या आल्टष्टाट्मधला – म्हणजे जुन्या शहरातला - ‘मारिएन प्लाट्झ’ हा भाग . बहुतेक सगळ्या शहरांच्या आल्टष्टाट्सारखा इथेही वाहनांना मज्जाव आहे . सगळीकडे छान फरसबंदी . जुन्या इमारतींमध्ये कलात्मकतेने बसवलेली आधुनिक दुकानं . उन्हाळा असल्याने उघडय़ावर खुच्र्या - टेबलं मांडलेले कॅफेज . निवांतपणे त्या भागात फिरावं , शॉपिंग करावं . वाटलं तर एखाद्या कारंज्याच्या चौथऱ्यावर जरा टेकावं किंवा स्ट्राँग ब्लॅक कॉफी पीत अर्धा - पाऊण तास कॅफेबाहेरच्या खुच्र्यावर नुसतंच बसून राहावं . आसपासच्या आपल्यासारख्याच निवांत लोकांकडे पाहात . दुपारी बाराचा सुमार असेल तर रमतगमत मारिएन प्लाट्झमधल्या टाऊनहॉलपाशी जावं . तिथल्या घंटाघरात एक मोठय़ा लाकडी बाहुल्या असलेलं घडय़ाळ आहे . बारा वाजायला येतात तेव्हा तिथे अनेक स्थानिक आणि पाहुण्या लोकांची गर्दी जमते . बाराच्या ठोक्याला त्या लाकडी बाहुल्या फिरायला लागतात . त्यातून एक बव्हेरिअन ऐतिहासिक कथा दर्शविली जाते . त्याचबरोबर घंटांचा सुंदर नाद ऐकायला मिळतो . शंभरहून अधिक वर्षांपूर्वी बसवलेल्या घडय़ाळाचा हा कठपुतळ्यांचा खेळ रोज होत असतो . म्युनिकहून पाय निघत नव्हता , पण दुसरीकडे स्वित्र्झलड खुणावत होतं . युरेलचा पास असल्याने इथे तिकिटं काढायची झंझट नव्हती . स्वित्र्झलडविषयी नव्याने आणि वेगळं काय सांगावं ? आपल्या हिमाचल प्रदेशासारखी देवभूमीच ती . एक दिवस युंगफ्राऊयोखचं शिखर पाहून तिथल्या बर्फात खेळून आलो . युरेलचा पास स्वित्र्झलडच्या ‘गोल्डन पास लाइन’ला चालतो हे समजल्यावर एक अख्खा दिवस छतापर्यंत काचा असलेल्या त्या पॅनोरॅमिक ट्रेनमधून भटकलो . हवं तिथे उतरावं . थोडा वेळ घालवावा आणि परत पुढली ट्रेन पकडावी . ट्रेनमध्ये निवांत कॉफी पीत , पुस्तक वाचत आसपासचं निसर्गसौंदर्य न्याहाळावं . इथपर्यंतच्या प्रवासाचं बायकोला आणि मला नावीन्य नसलं तरी यापुढल्या प्रवासाचं मात्र आम्ही दोघांनाही मुलीइतकंच अप्रूप होतं , कारण यापूर्वी यू . के . ला आम्ही कुणीच गेलो नव्हतो . मेनलँड युरोपातून इंग्लिश चॅनलखालच्या बोगद्यातून जाणाऱ्या ‘युरोस्टार’ रेल्वेनं लंडनला पोहोचायचं असं आम्ही ठरवलं होतं . त्यासाठी स्वित्र्झलडहून रेल्वेनं पॅरिसला गेलो . पॅरिसची रेल्वे स्टेशनं आणि तिथली अंडरग्राऊंड मेट्रोची व्यवस्था अतिशय गोंधळवणारी आहे . त्या बाबतीत जर्मनांशी तुलना करता फ्रेंचांचा कारभार खूपच गलथान आहे . त्यामुळे कसे तरी धक्के खात एकदाचे ‘युरोस्टार’च्या ट्रेनमध्ये विराजमान झालो . डब्यात आमच्या शेजारी एक इंग्लिश आजी - आजोबा होते . काही विचारलं तर आजी चांगली माहिती सांगत होत्या . टेक्नो - सॅव्ही होत्या . त्यांच्या आय पॅडवर सर्च मारून काय काय सुचवत होत्या . पॅरिसहून निघाल्यावर काही वेळाने गाडी बोगद्यात शिरली . अध्र्या - पाऊण तासाने गाडी बोगद्यातून बाहेर पडल्यावर आजोबा म्हणाले , ‘‘वी आर ऑन द इंग्लिश सॉइल ! ’’ आणि अंगात एक थरार आला . एका नव्या देशात पाऊल टाकल्याचा . आजीबाईंच्या मार्गदर्शनानुसार आम्ही हॉटेलला जाऊन पोचलो . खोली ठीक होती ; पण वॉश बेसिन ड्रेनच होत नव्हतं . त्यांच्यातल्या एकानं काही तरी खाटखूट केलं , पण होईना . रात्रीचे दहा वाजलेले . अगदी नावाजलेली बजेट हॉटेल्सची चेन . त्यामुळे असं काही होईल असं आम्हाला स्वप्नातही वाटलं नव्हतं . रिसेप्शनची शहाणी आम्हाला म्हणे , की आता प्लंबर सकाळीच येईल . तोपर्यंत अॅडजस्ट करा . अरे , काय अॅडजस्ट करा ? सकाळी चूळ तरी भरायला नको का ? दुसरी खोली मागितली तर म्हणे सगळ्या फुल आहेत . मग आम्ही हॉटेलच सोडायचं ठरवलं . तिथूनच फोन करून एक खोली मिळवली ; पण तिथे जायला टॅक्सीचे तीस पौंड लागणार होते ! रिसेप्शनिस्ट बया म्हणे आम्ही नाही देऊ शकत . तेव्हा माझं भारतीय रक्त उसळलं . तिला अगदी शांतपणे पण ठामपणे सांगितलं , की तू टॅक्सीचे पैसे दिले नाहीस तर मी रात्रभर इथेच उभा राहीन . ‘‘आय प्रॉमिस ! ’’ तिला म्हणालो . या सत्याग्रहांच्या धमकीचा परिणाम झाला . तिने आत जाऊन बॉसला फोन लावला . मग बाहेर येऊन टॅक्सी बोलावली . आम्ही तिला दिलेले खोलीच्या भाडय़ाचे पैसे तिने परत दिले आणि तिने टॅक्सी ड्रायव्हरला तीस पौंड दिल्यावरच आम्ही तिथून निघालो . नशिबानं दुसरं हॉटेल चांगलं निघालं . सकाळी ताजेतावाने होऊन भरपेट न्याहरी केली आणि लंडन पाहायला बाहेर पडलो . पुढल्या प्रवासाची तिकिटं काढायची होती म्हणून परत किंग्ज क्रॉस स्टेशनला गेलो . तिकिटं काढून झाल्यावर मुलगी आणि तिच्याबरोबरीनं बायकोही प्लॅटफॉर्म नंबर ९३ / ४ धुंडाळायला लागल्या . दोघीही हॅरी पॉटर फॅन्स . हॅरी पॉटरच्या पुस्तकातला हा काल्पनिक रेल्वे प्लॅटफॉर्म व्यावसायिक कल्पकतेनं किंग्ज क्रॉस स्टेशनातच तयार केला आहे . कथेतला हा प्लॅटफॉर्म इतरांना दिसत नाही . दोन प्लॅटफॉर्मच्या मध्ये तो असतो . म्हणून त्याचा क्रमांक ९३ / ४ . जादूचं शिक्षण घ्यायला जाणारे हॅरी पॉटर आणि त्याचे मित्र वगैरे दोन प्लॅटफॉर्ममधल्या भिंतीवर सामानाची ट्रॉली घेऊन धडकतात आणि इथून अदृश्य होऊन जादूई प्रदेशातल्या रेल्वे प्लॅटफॉर्मवर अवतरतात . तिथल्या भिंती एक अर्धवट भिंतीत शिरलेली भासावी अशी ट्रॉली लावली आहे . गळय़ात हव्या त्या रंगाचा स्कार्फ घालून , हातात जादूची कांडी घेऊन तिथे कुणालाही फुकटात आपला फोटोही काढून घेता येतो . त्यांचा एक मदतनीस फोटोसाठी पोझ द्यायला मदत करतो . तिथे फोटो काढायला मोठी लाइन होती . प्रत्येकाची तीन - चार मिनिटं धरली तरी तास - दीड तास नक्कीच जाणार . पण हौसेला मोल नाही . मुलगी आणि बायको लायनीत उभ्या राहिल्या . मी आपला त्यांच्या पर्स वगैरे घेऊन जवळच एका खांबापाशी सरळ जमिनीवर फतकल मारून जो बसलो , तो त्यांचा नंबर आल्यावरच फोटो काढायला उठलो . त्यानंतर दिवसभर टय़ूबने ठिकठिकाणी जायचं आणि आसपास पाय तुटेस्तोवर फिरायचं हाच उद्योग . वेस्टमिन्स्टर अॅबे , बिग बेन , लंडन आयचं चक्र , राजवाडय़ावरचा ‘चेंज ऑफ गार्ड्स’ सेरेमनी , जेम्स पार्क , सेंट पॉलचं कॅथ्रेडल , पिकॅडली सर्कस हे सगळे भाग पाहिले . शरलॉक होम्सच्या पत्त्यातील बेकर स्ट्रीटमधली ‘२२१ बी’ ही घर क्रमांकाची पाटी , घराच्या दारावर चिकटवलेली १८८८ सालची एक काल्पनिक ‘पोलीस नोटीस’ , घराशेजारची ‘हडसन रेस्टॉरंटची’ काल्पनिक पाटी पाहून पुन्हा एकदा इंग्लिश लोकांच्या कल्पकतेचं कौतुक वाटलं . आणि लंडनच्या प्रेमात पडलो . आतापर्यंत जी मोठी शहरं पािहली त्यांत लंडनच सर्वात जास्त आवडलं . लंडनहून ट्रेनने निघून आम्ही इंग्लंडच्या वायव्येच्या ‘कंब्रिया’ प्रांतातल्या ‘लेक डिस्ट्रिक्ट’ या डोंगराळ भागात वसलेल्या केंडल या छोटय़ा टुमदार शहरात पोचलो . निघताना लंडनच्या भव्यतेने भारावलेलो होतो . आणि आता केंडलसारख्या इंग्लिश मातीत घट्ट मुळं धरून ठेवलेल्या भागात आम्ही आलो . लंडनच्या मेगा सिटीची लगबग आणि लोकांचा शहरी तुटकपणा लंडनमध्येच राहिला होता . इथे जाणवत होता छोटय़ा ठिकाणचा निवांतपणा , बोलकेपणा . या सहलीतला एक विशेष म्हणजे परदेशात गाडी चालवण्याचा अनुभव . आतापर्यंत जर्मनीला अनेकदा जाऊनही तिथे गाडी चालवण्याचं धाडस कधी केलं नव्हतं . एक तर तिथल्या रहदारीचा वेग , वेगळय़ा पद्धती , वेगळे नियम आणि मुख्य म्हणजे ‘लेफ्ट हॅण्ड ड्राइव्ह’ – म्हणजे आपल्यापेक्षा रस्त्याच्या उलट बाजूने वाहनं चालवायची पद्धत . पण यू . के . मध्ये आपल्यासारखंच ‘राइट हॅण्ड ड्राइव्ह’ असल्याने या वेळी परदेशात गाडी चालवायचा अनुभव घ्यायचाच असं ठरवलं होतं . केंडलला पोचल्यावर आधी कार रेन्टल एजन्सीत जाऊन गाडी भाडय़ानं घेतली . फॉर्म भरणे , लायसन्सची पडताळणी वगैरे सोपस्कार पार पडले . तिथल्या मुलीने गाडीची सिस्टीम , जी . पी . एस् . वगैरे सगळं समजावून सांगितलं . मी चावी फिरवून इंजिन सुरू केलं . आणि भीतीनं अंगाचं पाणी पाणी झालं . मुख्य भीती , तिथल्या काटेकोर नियमांत आपण काही तरी , चूक करू हीच . त्यात केंडल शहर जुनं आणि छोटंसं आहे . बहुतेक सगळय़ा अरुंद गल्ल्या . त्यामुळे खूप ठिकाणी एकदिशामार्ग . जी . पी . एस् . मधली ती बाई मार्गदर्शन करीत होती . पण सगळंच नवं असल्यामुळे तिच्या बोलण्यावर लक्ष ठेवणं , इतर वाहनांचा अंदाज घेणं , वेळेत योग्य ठिकाणी वळणं वगैरे गरजेचं होतं . बरं तिथे आपल्यासारखा हात बाहेर काढून मागच्याला ‘जरा थांब’ म्हणून विनंती करण्याचीही पद्धत नाही . आणि काही झालं तरी हॉर्न वाजवायचा नाही हे सारखं स्वतःला सांगत राहायचं . त्यामुळे तिथून केंडलमधल्या ‘शेक्सपिअरइन’ हॉटेलला पोचेपर्यंत तारांबळ उडालेली होती . पण आश्चर्य म्हणजे तासाभरात बऱ्यापैकी आत्मविश्वास आला . शेवटपर्यंत मनावर थोडा ताण जरी राहिला तरी तिथे गाडी चालवताना खूप मजा आली . नंतर बायकोनंही जरा गाडीवर हात साफ करून घेतला . पुढचे दोन दिवस लेक डिस्ट्रिकमध्ये गाडीनं भटकलो . लेक डिस्ट्रिक्ट अतिशय सुंदर आहे . नावाप्रमाणेच तिथे खूप तलाव आहेत . डोंगराळ भागातून वळणावळणाचे रस्ते . भरपूर हिरवळ . परिसर अतिशय शांत - निवांत आणि अप्रतिम सृष्टिसौंदर्य , कॉकरमाऊथ नावाच्या लहानशा गावात विल्यम वर्डस्वर्थचं स्मारक आहे . वर्डस्वर्थचा जन्म जिथे झाला , त्याची बहीण आणि सखी डोरोथीबरोबर त्याचं बालपण जिथे गेलं ती वास्तू जतन करून ठेवली आहे . तिथे एक जुन्या पद्धतीचं , जुनी भांडीकुडी आणि इतर साहित्य असलेलं स्वयंपाकघर मांडलंय . जुनं फर्निचर , कागदपत्रं आहेत . एका मेजावर पीसवाला , बोरू , दौत आणि कागद ठेवलेले असतात . आपण हातानं तो बोरू वापरून बघू शकतो . असंच केस्विक नावाचं अजून एक छोटंसं टुमदार गाव होतं . तिथे नाटकाचं एक छोटंसं थिएटर आणि त्याला लागून रेस्टॉरंट होतं . संध्याकाळची सातची वेळ होती . आम्ही चहा मागितला तेव्हा वेट्रेसच्या चेहऱ्यावर आश्चर्य दिसलं . ‘‘चहा म्हणजे नुसता चहा ? ’’ आम्ही हो म्हटलं . हसू दाबत ती निघून गेली . हळूहळू माणसं जमायला लागली . तिथलं काही वेळात सुरू होणारं नाटक पाहायला ते जमत होते . तेव्हा लक्षात आलं की ती त्यांची ‘सपर’ची वेळ होती . नाटकाआधी लोक जेवून घेत होते . म्हणूनच वेट्रेस गोंधळात पडली . रेस्टॉरंटमध्ये नाटकाची परंपरा टिकवून ठेवण्यासाठी काम करणाऱ्या स्थानिक संस्थेची पोस्टर्स लावलेली होती . नाटकांचं महत्त्व , ती टिकवण्यासाठी संस्था करीत असलेली कामं , देणग्यांची गरज वगैरे गोष्टी त्या पोस्टर्सवर होता . आत होणारा प्रयोगही त्यांनीच आयोजित केला होता . अपेक्षेप्रमाणे तिथे म्हातारी जोडपीच होती . पण तरुण आणि मध्यवयीन लोकांची संख्याही बरीच होती . खास इंग्लिश पद्धतीचा चहा त्या थंड वातावरणात पिऊन आम्ही बाहेर पडलो . थिएटरजवळच एक छान तळं होतं . अशाच एका तलावाच्या काठावर आपण उभे आहोत . संध्याकाळ झालेली आहे . अधूनमधून आपल्या लाडक्या कुत्र्याला घेऊन फिरायला बाहेर पडलेले स्थानिक दिसतायत . बाजूच्या एका कुरणात पंधरा - वीस लठ्ठ मेंढय़ा सुस्तपणे बसलेल्या आहेत . तळय़ाचं पाणी स्तब्ध आहे . किंचित बोचरी झालेली थंड हवाही स्तब्ध आहे . आपण तळय़ावर नजर टाकतो . पाण्यापासून थोडय़ाशाच उंचीवरून काही पक्षी उडत जाताना दिसतात . पलीकडच्या तीरावर हिरव्या गर्द झाडीत असलेलं एक टुमदार घर दिसतंय . आणि आपण मंत्रमुग्ध होऊन तसेच उभे आहोत . इथून परतायला कुणाचं मन होणार ? पुन्हा एकदा अनिच्छेनं ते ठिकाण सोडलं आणि गाडी चालवत स्कॉटलंडकडे निघालो . लेक डिस्ट्रिक्ट मागे पडला , तसं त्याचं सौंदर्यही . आता एम सिक्स या हायवेने चाललो होतो . अंतर झपाटय़ानं कापलं जात होतं . पण परिसरात विशेष पाहण्याजोगं काही नव्हतं . अधूनमधून इंडस्ट्रियल भाग दिसत होते . मग ग्लासगो शहर लागलं . महाकाय शहर , प्रचंड रहदारी आणि हायवेचं मोठं काम चाललेलं . त्यामुळे ट्रॅफिक जॅम . मुंगीच्या गतीनं ग्लासगो ओलांडायलाच पाऊण तास लागला . त्यानंतर आम्ही स्कॉटिश हायलॅण्ड्सच्या दिशेनं निघालो . परिसर हळूहळू डोंगराळ व्हायला लागला . वळणावळणाच्या , चढउताराच्या रस्त्यांवरून आत जात होतो आणि अचानक परिसर बदलला . स्कॉटिश हायलॅण्ड्स म्हणजे जादूई परिसर . मंतरलेला . अगदी अनोखी दुनिया . कमी वनस्पती असलेले उंच उंच डोंगर . त्या डोंगरातले ‘ग्लेन्स’ म्हणजे दऱ्या . त्यांतून नागमोडी वाहणारे लहान - मोठे ओढे . हवा अतिशय थंड आणि भरपूर वारं . कुठे कुठे ढगांचे पुंजके डोंगरमाथ्यावर विसावलेले . जुलै महिना असूनही डोंगरावर अधूनमधून हिम दिसतंय . अक्षरशः जादूई प्रदेशात असल्यासारखं . तिथे फिरताना एका ठिकाणी रेल्वेचा जुना दगडी पूल पाहिला . हॅरी पॉटरच्या कुठल्याशा सिनेमात याचं शूटिंग आहे . जादूई पाश्र्वभूमीवरच्या हॅरी पॉटरचं शूटिंग स्कॉटलंडमध्ये होणं हे क्रमप्राप्तच होतं . स्कॉटलंडमधले ते तीन दिवस मंत्रमुग्ध अवस्थेतच गेले . तिथले मोठेमोठे लोख्स . ‘लोख’ म्हणजे स्कॉटिश भाषेत ‘लेक’ इथले हे लोख म्हणजे सरोवरच आहेत . विस्तीर्ण . आसपासचा प्रदेश मोहिनी घालणारा . एका थोडय़ा उंचीवरच्या ठिकाणावरून दिसणारं क्षितिजापर्यंत पसरलेल्या टेकडय़ांचं आणि मधेमधे उमटलेल्या लोख्सचं दृश्य मला वाटतं मी कधीच विसरणार नाही . अशा संमोहित अवस्थेतच स्कॉटलंडहून माघारी निघालो . पुन्हा केंडलला जाऊन भाडय़ाची गाडी परत केली . मनावरचं दडपण उतरलं . आता ट्रेनने परत लंडनला तिथून मायदेशी . आपल्या घरी . बारा - तेरा दिवसांची ही छोटीशी युरोपची सहल . मोजक्याच ठिकाणांची . फार दिवसांपासून मनात असलेली . ‘एकदा करायचिये . . ’ असं जिच्याविषयी म्हणत आलो ती . सार्थक . . सफळ . संपूर्ण . . प्रसाद निक्ते response . lokprabha @ expressindia . com सौजन्य : लोकप्रभा"
lifestyle,"व्हॉटसअॅप हे अॅप्लिकेशन सध्या लोकांसाठी अनिवार्य गरज बनली आहे . फोटो किंवा फाईल पाठवणं , लोकेशन शेअर करणं , फोन किंवा व्हिडिओ कॉलिंग करणं अशा अनेक गोष्टी व्हॉट्सअॅपमुळे सहज शक्य झाल्यात . व्हॉट्सअॅप लोकांच्या गरजा लक्षात घेऊन दिवसेंदिवस वेगवेगळ्या फीचरचा समावेश करत आहे . आता युजर्सची सर्वात मोठी गरज लक्षात घेऊन व्हॉट्स अपनं आणखी एक फीचर आणलं आहे . या फीचरमुळे जर एखाद्या युजरने आपला नंबर बदलला तर त्याची माहिती त्याच्या कॉन्टॅक्ट लिस्टमधल्या इतर युजर्सनादेखील मिळणार आहे . फोन नंबर बदलला की युजर्स नवीन नंबरवरून व्हॉट्स अॅप सुरू करतात . आता आपला नवीन नंबर प्रत्येकाकडेच असतो असं नाही , तेव्हा प्रत्येकला वैयक्तिक मेसेज करून सांगावं लागतं . युजर्सची ही अडचण लक्षात घेऊन व्हॉट्सअॅपने नवीन फीचर आणलं आहे त्यानुसार जर युजरने नंबर बदलला तर त्याचे नोटीफिकेश त्यांच्या कॉन्टॅक्ट लिस्टमधल्या प्रत्येक व्यक्तीला जाणार आहे . त्यामुळे प्रत्येकाला वैयक्तिक मेसेज करून माहिती देण्याचे युजरचे श्रम वाचणार आहेत . आपल्या बदललेल्या नंबरची माहिती कोणाला द्यायची की किंवा कोणाला नाही , हेदेखील युजर ठरवू शकतो . नुकतंच व्हॉट्स अॅपने भारतीयांसाठी लाईव्ह लोकेशन शेअरचं फीचर आणलं होतं . त्यामुळे युजर्सना आपलं लाईव्ह लोकेशन शेअर करता येणार आहे . युजर्सच्या सुरक्षेसाठी याचा अधिक फायदा होईल असंही म्हटलं जातं आहे ."
lifestyle,"सहलींना एकत्र जाण्यापासून ते आपले सर्वात दांडगे गुपित सांगण्यापर्यंत मित्र जीवनातल्या कोणत्याही आवश्यकतेसाठी आपला आधार असतात . आपल्या आर्थिक बाबीही आपल्या मित्रमंडळींना माहित असतात . आपल्या आर्थिक अडचणींमध्ये मित्र आपली अनेक प्रकारे मदत करतात . घर घेण्यासाठी पैसे कमी पडत असतील , महिन्याच्या मध्ये पैशांची तातडीने गरज भासते आणि अशा अनेक वेळी मित्र आपल्या पाठिशी उभे असतात . नुकताच या मित्रमंडळींसोबत आपण फ्रेंडशिप डेही साजरा केला असेल . पण आर्थिक व्यवहारांमुळे मैत्रीच्या या नात्यात कटुता येऊ नये यासाठी काही गोष्टींची आवर्जून काळजी घ्यायला हवी . पैशाच्या व्यवहारांमुळे आपण अडचणीत येतो . बरेचदा मित्राला नकार कसा देणार असे वाटल्याने आपण पुढील परिणामांचा जास्त विचार न करता निर्णय घेतो . मात्र आपल्या मित्रमंडळींच्या आर्थिक व्यवहारात गॅरेंटर म्हणजेच हमीदार म्हणून सही करताना काही गोष्टी लक्षात घ्यायला हव्यात . बॅंक कर्जाच्या गॅरेटरसाठी केव्हा विचारणा करते ? बॅंका आणि एनबीएफसी कर्जदाराचा क्रेडिट इतिहास , आर्थिक स्थिती दुर्बळ असण्याच्या स्थितीत किंवा कर्जाच्या पात्रतेसाठी उत्पन्न पुरेसे नसण्याच्या स्थितीत सर्वसाधापणे कर्जासाठी साक्षीदाराची विचारणा करते . बॅंक कर्जाच्या हमीदारासाठी करण्याचे कारण म्हणजे कर्जाऊ दिलेली रक्कम वसूल करण्याची खात्री करुन घेणे होय . त्यामुळे हमीदार म्हणून स्वाक्षरी करण्याआधी तुम्हाला कर्ज घेण्याच्या क्षमतेची स्पष्ट कल्पना असण्याची खात्री करुन घ्या . हमीदार मुख्यत्वे दोन भूमिका पार पाडतो - एक नॉन फायनान्शिअल हमीदार म्हणून आणि दुसरी म्हणजे आर्थिक हमीदार म्हणून . परतावा करण्यात उशिर होण्यासारख्या स्थितींचे निराकरण करण्यासाठी बॅंक व कर्जदाराच्या दरम्यान संबंध प्रस्थापित करण्याची नॉन फायनान्शिअल हमीदाराची जबाबदारी असते . दुस - या बाजूला आर्थिक हमीदारावर कर्जदाराने चूक केल्याच्या स्थितीत कर्जाच्या परताव्याची थकबाकी असलेली रक्कम देण्याची जबाबदारी असू शकते . कर्जासाठी गॅरेंटर झाल्याचा तुमच्यावर कसा परिणाम होतो ? कर्जदाराने कर्जाचा परतावा करण्यात चूक केल्याच्या स्थितीत थकबाकी वसूल करण्यासाठी कर्जदाता सर्वप्रथम कर्जदाराला संपर्क करतो . जर कर्जदार थकबाकी रक्कम भरु शकत नसेल , तर कर्जदाता थकबाकी वसूल करण्यासाठी हमीदाराला संपर्क करतो . जर हमीदार म्हणून थकबाकीची रक्कम भरु शकत नसाल तर , सर्वात वाईट स्थितीला गृहित धरता . बॅंक आपल्या अधिकारांन्वये तुमच्या मालमत्तेचा लिलाव करुन पैसे वसूल करतो . या व्यतिरिक्त इतर परिणाम देखील होतात . तुमच्या क्रेडिट स्कोरवर होणारा परिणाम जर कर्जासाठी तुम्ही हमीदार असाल तर तुमच्या क्रेडिट अहवालात ते दाखवण्यात येईल . अनियमित पेमेंट्स आणि कर्जदाराकडून कर्जाच्या परताव्यात चूक केल्याचा तुमच्या क्रेडिट स्कोअरवर परिणाम होऊ शकतो . हमीदार म्हणून स्वाक्षरी करण्याआधी तुम्हाला कदाचित तुमचा क्रेडिट स्कोअर तपासून पाहण्याची इच्छा होऊ शकते . जर तो आधीच फार कमी असेल , तर कर्जाचा हमीदार बनण्याची जोखीम तुम्ही उचलू शकत नाही . भविष्यामधल्या तुमच्या कर्जाच्या पात्रतेवर परिणाम होणे एकदा तुम्ही कर्जाचे हमीदार झालात , की तुम्ही हमी दिलेल्या रकमेने तुमची कर्जासाठीची पात्रता कमी होऊ शकते . याचमुळे कर्जदाराने कर्जात चूक केल्याच्या स्थितीत कदाचित कर्जाची देय्यता तुमच्यावर कधीही येऊ शकते . त्यामुळे जर तुम्हाला नजीकच्या काळात कर्ज न घेण्याची खात्री असेल , तरच तुम्ही हमीदार म्हणून स्वाक्षरी करण्याची जबाबदारी स्वीकारली पाहिजे . तुम्ही गॅरेंटर बनावे की नाही ? हमीदार म्हणून स्वाक्षरी केल्याने फार मोठी जबाबदारी येते त्यामुळे तुमच्या कर्ज घेत असलेल्या तुमच्या जोडीदाराची किंवा मित्राची आर्थिक पत आणि परताव्याच्या क्षमतेबद्दल तुम्हाला पूर्ण खात्री असल्याखेरीज ती टाळणे कधीही उत्तम ठरते . जर तुम्ही मित्रासाठी आधीच हमीदार म्हणून स्वाक्षरी केली असेल आणि जर तुम्हाला त्याच्या / तिच्या परतावा क्षमतेबद्दल खात्री नसेल तर कर्जदाराला संपर्क करण्यामार्फत या भूमिकेमधून तुम्ही स्वतःची सुटका करुन घेऊ शकता . परंतु कर्जदात्याला कर्जामधून तुमचे नाव कमी करण्यासाठी तुमची जागा घेणारी व्यक्ती शोधावी लागेल . आदिल शेट्टी सीइओ , बॅंकबझार"
entertainment,"कलर्स मराठी वाहिनीवरील ‘सुखाच्या सरींनी हे मन बावरे’ मालिका प्रेक्षकांच्या पसंतीस उतरत आहे . या मालिकेद्वारे शशांक आणि मृणाल पहिल्यांदाच एकत्र प्रेक्षकांच्या भेटीस आले आहेत . ही जोडी प्रेक्षकांच्या पसंतीस पडत आहे . इतकेच नसून या मालिकेमधून शर्मिष्ठा आणि शशांक केतकर हेदेखील पहिल्यांदाच प्रेक्षकांच्या भेटीस आले आणि प्रेक्षकांना या दोघांमधील बहीण भावाचं नातंदेखील खूप आवडत आहे . सिड आणि संयु यांच्यातील छोटी - मोठी भांडणं , सिडचे संयुला समजावणे , त्यांची धम्माल मस्ती प्रेक्षकांना आवडू लागली आहे . पडद्यावरच नसून पडद्यामागे देखील यांची बरीच धमाल मस्ती सुरु असते . मालिकेद्वारे चोवीस तासातला बराचसा वेळ हे कलाकार एकत्र राहतात . त्यामुळे तुम्ही एकमेकांना खूप छान ओळखू लागता आणि त्यातून काही सुंदर नाती तयार होतात जी आयुष्यभर तशीच राहतात . मैत्रीबाबत शशांक केतकर म्हणतो , “शर्मिष्ठा आणि माझी मैत्री या मालिकेमुळे झाली . बिग बॉस मराठीमुळे मला शर्मिष्ठा कळली . ती खूप उत्साही आणि बिनधास्त मुलगी आहे . ज्याच्यावर जीव लावते त्याच्यावर पूर्ण जीव लावते आणि एक मात्र नक्की मी तिच्या आणि ती माझ्या आवडत्या माणसांच्या यादीमध्ये आता हळूहळू येत चाललो आहे . ” वाचा : ‘नशीबवान’ भाऊंची भिरभिरणारी नजर प्रदर्शित यावेळी शशांकने सेटवरचा एक गमतीशीर किस्सासुद्धा सांगितला , ‘शर्मिष्ठाला ललितला बोलवायचं होतं आणि तिने त्याला चार वेळा सिद्धार्थ याच नावाने हाक मारत होती . यावरूनच आमची बॉन्डींग किती चांगली झाली हे स्पष्ट होतंय . ’ शर्मिष्ठा म्हणाली , “शशांक बरोबर काम करायला खूप मज्जा येते . याआधी मी शशांकला नावाने ओळखत होती , पण मालिकेद्वारे एकमेकांना ओळखायची संधी मिळाली . शशांक एक उत्तम अभिनेता आहे , सीन परफॉर्म करताना त्याची खूप मदत होते . त्याची दुसरी बाजू खूप कौतुकास्पद आहे आणि ती म्हणजे त्याचे स्वतःचे हॉटेल आहे जे तो उत्तमरीत्या सांभाळतो आणि सेटवर देखील तो त्याने तयार केलेल्या बऱ्याच गोष्टी आणतो ज्या अप्रतिम असतात . ”"
lifestyle,"करीयरचा विशिष्ट टप्पा पार केला की तरुणांना वेध लागतात ते नोकरीचे . आता नोकरी मिळवायची म्हणजे त्याठिकाणी परीक्षा देणे आलेच . तुम्ही कोणत्याही क्षेत्रात असलात तरीही नोकरीसाठी तुम्हाला एखादी लेखी परीक्षा आणि इंटरव्ह्यू द्यावाच लागतो . तुमच्या या इंटरव्ह्यूमधून वरिष्ठ तुमची निवड करायची का नाही ते ठरवत असतात . आता इंटरव्ह्यूला नेमके कोणते प्रश्न वाचरले जातील , आपण त्याची कशी उत्तरे द्यायची , आपल्याला उत्तरे देता आली नाहीत तर काय ? असे एक ना अनेक प्रश्न विशिष्ट टप्प्यांवर प्रत्येक तरुणाला पडतातच . यामध्ये तुम्हाला काही गोष्टींची किमान माहिती असायला हवी . पाहूयात इंटरव्ह्यूला जाताना कोणती काळजी घ्यायला हवी… १ . कंपनीबाबत माहिती नसणे आपण ज्या कंपनीमध्ये इंटरव्ह्यू द्यायला जात आहोत त्या कंपनीची आपल्याला किमान माहिती असणे आवश्यक आहे . याचे कारण म्हणजे कंपनी कोणत्या क्षेत्रात काम करते आणि त्यांची आवश्यकता काय आहे याबाबत आपल्याला प्रश्न विचारले जाऊ शकतात . यामध्ये त्या विशिष्ट कंपनीबरोबर तुम्हाला काम करायला का आवडेल ? असाही प्रश्न विचारला जातो . त्यामुळे ही माहिती असेल तर आपल्याला इंटरव्ह्यू घेणाऱ्याकडून विचारले जाणारे प्रश्न अवघड जात नाहीत . २ . पगाराला जास्त महत्त्व देणे नोकरी ही पैसे कमावण्यासाठी असते हे खरे आहे . मात्र तुमचा नोकरी करण्याचा उद्देश हा केवळ पगार हाच आहे असे इंटरव्ह्यू घेणाऱ्याला वाटणार नाही याची काळजी घ्यावी . इंटरव्ह्यूमध्ये सतत पगाराविषयी बोलणे किंवा पगारावर अडून राहणे योग्य नाही . त्यामुळे तुमची चुकीची इमेज तयार होऊ शकते . म्हणून इंटरव्ह्यूमध्ये सतत पगाराविषयी बोलू नका . ३ . अति आत्मविश्वास असणे अनेक जण आपला समोरच्यावर प्रभाव पडावा यासाठी विशेष कष्ट घेतात . यामध्ये जास्त आत्मविश्वास दाखवतात . मात्र असे करण्याने तुमचा चांगला प्रभाव पडण्याऐवजी चुकीची इमेज तयार होऊ शकते . ही चूक इंटरव्ह्यूला गेल्यावर अनेक जण करतात . मात्र ती त्यांच्या अंगाशी येऊ शकते . त्यामुळे इंटरव्ह्यूला गेल्यावर कोणताही शो ऑफ न करता तुम्ही जसे आहात तसेच स्वतःला प्रेझेंट करा . ४ . चांगले कपडे घाला अनेकांना इंटरव्ह्यूला जाताना कशा प्रकारचे कपडे घालायचे याची माहिती नसते . असे लोक इंटरव्ह्यूला जातानाही अतिशय कॅज्यूअल कपडे वापरतात . तसेच जास्त भडक कपडे घालून इंटरव्ह्यूला जाणे हेही चांगले नसते . त्यामुळे तुम्ही फिक्या रंगाचे आणि फॉर्मल कपडे घालून इंटरव्ह्यूला जाणे महत्त्वाचे आहे . हे कपडे स्वच्छ धुतलेले आणि इस्त्री केलेले असावेत . मुख्य म्हणजे या कपड्यांमध्ये तुम्हाला आरामदायी वाटायला हवे . ५ . उशीरा जाणे भारतीय लोक वेळेच्या बाबतीत अतिशय निवांत असतात , कोणत्याही ठिकाणी उशीरा जाण्यामध्ये त्यांचा कोणीच हात धरु शकत नाही असे आपण नेहमी ऐकतो . पण कोणत्याही ठिकाणी ठरलेल्या वेळेहून उशीरा पोहोचणे ही अजिबात चांगली सवय नाही . त्यातही इंटरव्ह्यूला जाताना उशीरा जाणे हे अतिशय चुकीचे आहे . त्यामुळे तुमची इमेज सुरुवातीलाच खराब होऊ शकते ."
lifestyle,"वैयक्तिक कर्ज घेणे आता म्हणावे तितके अवघड राहीले नाही . तसेच घेतलेले कर्ज भरण्याची क्षमता काही प्रमाणात वाढल्याने लोक सर्रास कर्ज घेणे पसंत करतात . कर्ज घेण्याच्या वाढत्या प्रमाणामागे काही कारणे आहेत ती म्हणजे फार कठोर नसलेले नियम , लगेच पैसे मिळणे आणि सोप्या रीतीने पैसा हाती येणे . काही बँका तर अर्ज मिळाल्यानंतर काही मिनिटांतच पैसा तुमच्या खात्यात येईल अशी हमी देतात . हे कर्ज असुरक्षित मानले जाते कारण यासाठी कुठलाही जामीन द्यावा लागत नाही . म्हणूनच यावरील व्याजाचा दर इतर सुरक्षित कर्जांपेक्षा अधिक असतो . कर्जाची मुदत , आकडा , तुमची मिळकत , क्रेडिट स्कोअर इत्यादी गोष्टींवर व्यक्तिगत कर्जाच्या व्याजाचा दर अवलंबून असतो . मात्र वैयक्तिक कर्ज घेताना काही गोष्टींकडे विशेष लक्ष देणे आवश्यक असते . बँकेची निवड करताना सावधगिरी बाळगा आज बाजारात अनेक कर्जदाते आहेत जे वैयक्तिक कर्ज देतात . तसेच आपल्यातील अनेकांना एसएमएस आणि ईमेल द्वारे अनेक ऑफर्स येत असतात . डोळे मिटून यातील कुठलीही ऑफर घेऊ नका . तुमचे खाते असलेल्या बँकेकडून तुमच्यासाठी पूर्व - मंजूर कर्ज घेणे तुम्हाला अगदी सोपे वाटू शकते . पण चांगल्या डील साठी अनेक बँकांच्या ऑफर्सची तुलना करा आणि नंतरच तुम्हाला हवा असलेला व्यवहार नक्की करा . तुमची कर्ज - पात्रता पाहा बँकेकडे अर्ज करण्याआधी तुम्हाला अपेक्षित असलेल्या रकमेचे कर्ज मिळण्यासाठी तुम्ही पात्र आहात किंवा नाही हे तपासा . अनेक वेळा लोकांना या कारणामुळेच बँका कर्ज देण्यास नकार देतात . अशा वेळेस तुमचा क्रेडिट स्कोअर सुद्धा खाली येतो . वैयक्तिक कर्जासाठी अर्ज करण्याआधी तुमचा क्रेडिट स्कोअर पाहा , अशाने तुम्हाला तुमची कर्ज - पात्रता कळेल . तुमच्या कर्जावरील व्याजाचा दर ठरवण्यासाठी , किंबहुना कर्ज मंजूर करायचे किंवा नाही हे ठरवण्यासाठी सुद्धा बँका तुमचा क्रेडिट स्कोअर पाहातात . सर्वात कमी व्याजाचा दर शोधा वैयक्तिक कर्ज कुठून घ्यायचे हे ठरवण्याआधी सर्व बँका आणि वित्तीय संस्थांचे व्याज दर पाहून घ्या . सरसकट व्याज दराकडे लक्ष ठेवा , कारण अशा दरामध्ये प्रत्येक हप्त्यानंतर कमी होणाऱ्या मुदलाकवर व्याज आकारले जात नाही . उदाहरणार्थ , जर १ लाखाच्या कर्जावर दोन वर्षांसाठी १४ टक्के वार्षिक व्याज असेल , तर कमी होणाऱ्या मुदलाच्या दराने एकूण व्याज १५ , २३० एवढे बसेल . याचा सरसकट दर काढल्यास तो ७ . ६ टक्के वार्षिक बसतो . इतर फी आणि दंड वैयक्तिक कर्जासाठी साधारणपणे १ ते २ टक्के प्रोसेसिंग फी आकारली जाते . याशिवाय इतर खर्च जसे स्टॅम्प ड्यूटी , दस्तऐवज चार्ज इत्यादी असू शकतात , तसेच मुदतीआधी परतफेड केल्यास दंड सुद्धा आकारला जाऊ शकतो . सर्व अटी व शर्ती आधी नीट वाचून घ्या . वारंवार अर्ज करणे टाळा एखाद्या बँकेकडून एकदा जर तुमचा अर्ज फेटाळला गेला असेल , तर मंजूर होण्याच्या आशेने पुन्हा पुन्हा अर्ज करणे टाळा . असुरक्षित कर्जासाठी अनेक वेळा अर्ज केल्याने तुमचा क्रेडिट स्कोअर कमी होतो . कारण अशाने तुम्ही कर्जासाठी आसुसलेले दिसता . यापेक्षा तुमचा क्रेडिट रिपोर्ट पाहा आणि तुमचा स्कोअर कमी होण्याची कारणे शोधा . स्कोअर वाढवण्यासाठी आवश्यक ते करा आणि नंतर कर्जासाठी अर्ज करा . परवडत असलेल्या रकमेपेक्षा अधिक रकमेचे कर्ज घेऊ नका लक्षात ठेवा , कर्ज तुम्हाला आर्थिक अडचणीच्या वेळी मदत करण्यासाठी , तसेच संपत्ती निर्माण करण्यासाठी एक महत्वाचे साधन आहे . त्याच्या परतफेडीसाठी नियमित हप्ते भरावे लागतात . म्हणूनच , कर्ज घेण्याआधी स्वतःची परतफेडीची क्षमता पाहा आणि आपले खर्च भागवले जातील आणि गुंतवणुकी सुरू राहातील याची खात्री करा . अशा कर्जाचा तुमच्यावर भार होता कामा नये कारण जर परतफेड आवाक्याबाहेर झाली , तर तुम्ही कर्जाच्या चक्रात सापडू शकता . अशाने तुमचा क्रेडिट स्कोअर तर कमी होतोच , तुम्हाला भविष्यात इतर कर्ज घेताना सुद्धा अडचण येऊ शकते . आदिल शेट्टी सीईओ , बँकबझार"
sports,"यजमान भारताची फुटबॉल विश्वचषकाची सुरुवात अतिशय निराशाजनक झालेली पहायला मिळाली . नवी दिल्लीच्या मैदानावर झालेल्या सामन्यात अमेरिकेने यजमान भारताचा ३ - ० ने पराभव करत , फुटबॉलमध्ये भारताला आणखी खूप मोठा पल्ला गाठायचा आहे याची जाणीव करुन दिली . अमेरिकेकडून अँड्रू कार्लटन , ख्रिस डर्कीन आणि जोश सर्जंट यांनी गोल झळकावत आपल्या संघाचा विजय निश्चीत केला . घरच्या मैदानावर खेळणाऱ्या भारतीय संघाने सामन्यात आश्वासक सुरुवात केली होती . मिडफिल्ड आणि फुलबॅकच्या पोजिशनवर खेळणाऱ्या भारतीय खेळाडूंनी अमेरिकेच्या स्ट्राईकर्सना चांगलचं बांधून ठेवलं होतं . भारतीय खेळाडूंच्या या प्रयत्नांना गोलकिपर धीरजनेही चांगली साथ दिली . मात्र ठराविक वेळेनंतर अमेरिकेच्या खेळाडूंनी सामन्यात पुनरागमन करायला सुरुवात केली . सुरुवातीच्या सत्रात चांगला खेळ करणाऱ्या भारतीय खेळाडूंना आपल्या चेंडुवर नियंत्रण ठेवणं कठीण जात होतं . दोन पास नंतर एकही भारतीय खेळाडू बॉलचा ताबा आपल्यापाशी ठेऊ शकत नव्हता , याचा फायदा अमेरिकेच्या खेळाडूंनी घेतला . अखेरच्या सत्रात कोल्हापूरकर अनिकेत जाधव आणि काही खेळाडूंनी चांगल्या चाली रचत अमेरिकेच्या पेनल्टी क्षेत्रात प्रवेश मिळवला होता . मात्र समन्वयाच्या अभावामुळे त्या चालींच गोलमध्ये रुपांतर करण्यात त्यांना अपयश आलं . सामना संपल्यानंतर झालेल्या पत्रकार परिषदेतही भारतीय प्रशिक्षकांनी भारतीय संघाच्या दुसऱ्या सत्रातील खेळावर नाराजी व्यक्त केली . “आम्ही अमेरिकेसमोर आमच्या खेळातून आव्हान उभं करणं अपेक्षित होतं , मात्र त्या तोडीचा खेळ आम्ही केला नाही . अनेक खेळाडू पास योग्य पद्धतीने करत नव्हते , या गोष्टींचा आम्हाला फटका बसला . ” त्यामुळे आगामी सामन्यांमध्ये भारतीय संघ कशी कामगिरी करतो हे पहावं लागणार आहे ."
entertainment,"मी शाहरुख खानचा मुलगा नाही . . हे वाचून जरा आश्चर्य वाटलं ना . एवढ्या मोठ्या अभिनेत्याचा मुलगा असं काही बोलतो म्हटल्यावर आश्चर्य वाटणारच . याबाबतचा खुलासा नुकताच स्वतः शाहरुखने केला . शाहरुख त्याच्या फॅन चित्रपटाची प्रसिद्ध करत होता . त्यावेळी त्याने आर्यनबद्दल काही गोष्टी सांगितल्या . तो म्हणाला की , आर्यनला कधीही सार्वजनिक स्थळी विचारलं गेल की , तू शाहरुखचा मुलगा आहेस ना ? त्यावर तो नाही असंच उत्तर देतो . त्यामुळे त्याला मित्रांसोबत सर्वसामान्य मुलांप्रमाणे वागता येतं आणि लोकही त्याच्याकडे अधिक लक्ष देत नाहीत . आपण एक स्टारकिड आहोत म्हणून आपल्याला लोकांनी विशेष वागणूक दिलेली आर्यनला आवडत नाही . त्याच हे वागणं अगदी योग्य आहे , असं आम्हाला वाटतं . आपल्या मुलांच्या वैयक्तिक आयुष्याचा आदर करणेही गरजेचे असते . त्यामुळेच त्याला मी परदेशात शिकायला पाठविले . जेणेकरून एक सर्वसामान्य मूल म्हणून त्याला तिथे वागणूक मिळेल ."
sports,"ऑस्ट्रेलियाविरुद्धच्या तीन एकदिवसीय सामन्यांसाठी भारतीय संघात फिरकीपटू आर . अश्विन आणि रवींद्र जडेजा यांना स्थान न देता विश्रांती देण्यात आली . या निर्णयावर बऱ्याच जणांनी टीका केली असली तरी भारताचा माजी क्रिकेटपटू व्हीव्हीएस लक्ष्मणने हा निर्णय योग्य असल्याचे म्हटले आहे . ‘‘चॅम्पियन्स करंडक स्पर्धेनंतर निवड समितीने धोरणांमध्ये काही बदल केले आहेत . फिरकी माऱ्यामध्ये विविधता यावी यासाठी त्यांनी मनगटाच्या जोरावर चेंडू वळवणाऱ्या फिरकीपटूंना संधी देण्याचे ठरवले असावे . याबाबत निवड समितीने अश्विन आणि जडेजा यांच्याशी संवाद साधला असेल , ’’ असे लक्ष्मण म्हणाला . लंडनमध्ये होणाऱ्या आगामी विश्वचषकाची संघबांधणी करण्याचा निर्णय निवड समितीने घेतला असून त्यामुळे संघात काही प्रयोग केले जात आहेत . प्रत्येक खेळाडूला चाचपडून पाहिले जात असून त्यानंतरच विश्वचषकाचा संघ निवडण्यात येणार आहे . ‘‘अश्विन आणि जडेजा संघात नाहीत , याचा अर्थ त्यांना डच्चू दिला असा होत नाही . त्यांनाही यापुढे संधी दिली जाऊ शकते . हार्दिक पंडय़ाला फलंदाजी आणि गोलंदाजीमध्ये अधिक सातत्य दाखवावे लागेल . यापूर्वी महेंद्रसिंग धोनी आणि सुरेश रैना ज्या पद्धतीने भारताला सामना जिंकवून द्यायचे , ती भूमिका पंडय़ाला यापुढे वठवावी लागणार आहे , ’’ असे लक्ष्मणने सांगितले ."
lifestyle,"रिलायन्स जिओ आणि त्याबरोबरच बाजारात सुरु असलेल्या स्पर्धेत आपला टिकाव लागावा यासाठी टेलिकॉम कंपन्या एकाहून एक ऑफर्स जाहीर करत आहेत . नुकतीच व्होडाफोनने आपल्या प्रीपेड ग्राहकांसाठी नव्या प्लॅन्सची घोषणा केली आहे . या नव्या प्लॅनमार्फत ग्राहकांना इंटरनेट डेटा , एसएमएस , लोकल - एसटीडी - राष्ट्रीय आणि रोमिंग कॉल्सची यांच्या अनेक आकर्षक ऑफर्स देण्यात येणार असल्याचे कंपनीने सांगितले आहे . ५०९ रुपयांच्या नवीन प्लॅनमध्ये ग्राहकांना दिवसाला १ जीबी इंटरनेट डेटा , रोज १०० एसएमएस आणि अनलिमिटेड लोकल आणि एसटीडी आणि राष्ट्रीय रोमिंग कॉल्स मिळणार आहेत . या प्लॅनची व्हॅलिडीटी ८४ दिवसांची असेल . त्यामुळे ज्यांना जास्त प्रमाणात इंटरनेटची आवश्यकता असते त्यांच्यासाठी हा प्लॅन अतिशय उपयुक्त ठरणार आहे . याबरोबरच ४५८ रुपयांच्या प्लॅनमध्ये हीच सुविधा ७० दिवसांसाठी आणि ३४७ रुपयांच्या प्लॅनमध्ये २८ दिवसांसाठी देण्यात आली आहे . मात्र यामध्ये ग्राहकांना दिवसाला १ . ५ जीबी डेटा मिळणार आहे . व्होडाफोनचे हे नवे प्लान्स सगळ्या स्टोर्स आणि माय व्हो़डाफोन अॅपमधून विकत घेता येणार आहेत . देशातील दुसरी मोठी टेलिकॉम कंपनी म्हणून ओळखल्या जाणाऱ्या व्होडाफोनतर्फे कायमच आपल्या यूजर्सना विविध प्लॅन्स देऊन खूश केले जाते . या नव्या प्लॅनमुळे जिओ , आयडीया , एअरटेल आणि व्होडाफोन या कंपन्यांमध्ये स्पर्धा निर्माण झाली आहे ."
sports,"ब्राझीलमध्ये होऊ घातलेल्या रिओ ऑलिम्पिक स्पध्रेत भारताकडून सर्वाधिक खेळाडूंचा चमू सहभागी होणार आहे . त्यात मैदानी म्हणजेच ट्रॅक अँड फिल्डमधील ३६ खेळाडूंचा समावेश आहे . त्यामुळे अर्थातच त्यांच्याकडून पदकाच्या आशाही उंचावल्या आहेत . ‘ महाराष्ट्रकन्या ’ ललिता बाबर आणि सुधा सिंग यांच्या कामगिरीतील सातत्य पाहता त्या इतिहास घडवतील , तर टिंटू लुका , द्युती चंद , इंदरजित सिंग , विकास गौडा हे युवा व अनुभवी खेळाडूही पदकाच्या शर्यतीत असतील , असे तर्क लावले जात आहेत . १९८४च्या लॉस अँजेलिस ऑलिम्पिक स्पध्रेत पी . टी . उषा यांना काही शतांश सेकंदाच्या फरकाने कांस्यपदकाने हुलकावणी दिली होती . ऑलिम्पिकमध्ये पहिल्यांदाच महिलांची ४०० मीटर अडथळ्याची शर्यत खेळवण्यात आली आणि त्यात भारताकडून पी . टी . उषाने सहभाग घेतला . उपांत्य फेरीत अव्वल स्थान पटकावणाऱ्या उषाला ५५ . ४२ सेकंदांची वेळ नोंदवल्यामुळे अंतिम फेरीत चौथ्या स्थानावर समाधान मानावे लागले . मोरॅकोच्या नॅवल एल मौटावाकेल ( ५४ . ६१ सेकंद ) व अमेरिकेच्या ज्युडी ब्राऊन ( ५५ . २० सेकंद ) यांनी अनुक्रमे सुवर्ण व रौप्यपदक जिंकले , तर कांस्यपदक पटकावणऱ्या रोमानियाच्या क्रिस्टिना कोजोकारू ५५ . ४१ सेकंदात शर्यत पूर्ण केली . भारताकडून मैदानी खेळात ऑलिम्पिकमध्ये नोंदवलेली ही आत्तापर्यंतची सर्वोत्तम कामगिरी आहे . पी . टी . उषा यांच्यानंतर भारताच्या ऑलिम्पिकमध्ये सहभाग घेणाऱ्या खेळाडूंची संख्या वाढली , परंतु पदकाची पाटी कोरीच राहिली . राजकीय हस्तक्षेप , क्रीडा क्षेत्राच्या विकासाबाबत उदासीनता , अपुऱ्या सुविधा अशी अनेक कारणे यामागे आहेत . आता परिस्थिती सुधारत आहे आणि त्यामुळेच आशादायी चित्राचे स्वप्न रंगवले जात आहे . पण ऑलिम्पिकमधील पदकविजेत्या खेळाडूंची आणि भारतीयांची तुलना केल्यास आपण अजून किती पिछाडीवर आहोत , याची कल्पना येतेच . एखादे उदाहरण द्यायचे झाल्यास ४ बाय ४०० मीटर पुरुष व महिला रिले प्रकारात भारताला सर्वाधिक पदकाची आस आहे . मात्र ऑलिम्पिकमधील सर्वोत्तम कामगिरी आणि भारतीयांच्या कामगिरीवर नजर टाकल्यास , हे आव्हान किती खडतर आहे , याचा अंदाज येईल . भारतीय पुरुषांनी ३ मिनिटे ०० . ९१ सेकंदांत , तर महिलांनी ३ मिनिटे २७ . ८८ सेकंदांत हे अंतर पूर्ण करून ऑलिम्पिक पात्रता मिळवली . आता ऑलिम्पिकमधील सर्वोत्तम कामगिरीवर लक्ष टाकल्यास पुरुष गटात २ मिनिटे ५५ . ३९ सेकंद , तर महिला गटात ३ मिनिटे १५ . १७ सेकंदांची वेळ नोंदवण्यात आली आहे . यावरून आपल्या खेळाडूंमधील सुधारणेला किती वाव आहे , याचे समीक्षण करता येईल . हे अंतिम स्पध्रेतील निकाल आहेत . प्रत्येक प्रकारातील हिटमधील ( पात्रता फेरी ) वेळेचा किंवा अंतराचा अभ्यास केल्यास अंतिम टप्प्यातही प्रवेश मिळवणे अवघड आहे . मैदानी खेळातील जाणकार आणि दिग्गज खेळाडूही पदकाची अपेक्षा करणे चुकीचे असल्याचे सांगतात . ‘‘प्रामाणिकपणे सांगायचे झाल्यास , २०१६मध्ये अॅथलेटिक्समध्ये पदकाची अपेक्षा करणे चुकीचे ठरेल . भारतीय खेळाडूंच्या कामगिरीत सुधारणा झाली , याबाबत दुमत नाही , परंतु यामुळे पदक मिळेल असा तर्क लावू शकत नाही . आपण अव्वल दहामध्ये प्रवेश मिळवू , तर काही क्रीडा प्रकारात अव्वल पाचांतही स्थान पटकावू . ललिता बाबर आणि सुधा सिंग यांच्याकडून पदकाच्या धुसर आशा आहेत , ’’ असे मत माजी खेळाडू अंजू बॉबी जॉर्जने व्यक्त केले . या मताशी अनेकांनी सहमती दर्शवली आहे . त्यामुळे तूर्तास अॅथलेटिक्समध्ये आपली ‘दुरून डोंगर साजरे’ अशीच स्थिती आहे . मॅरेथॉन पात्र ठरलेले खेळाडू swadesh . ghanekar @ expressindia . com"
sports,"तरुण आणि गुणवान खेळाडूंवर अवलंबून असलेल्या ' दिल्ली डेअरडेव्हिल्स ' च्या संघाला ' आयपीएल ' च्या दहाव्या मोसमाची बाद फेरी गाठण्याच्या शर्यतीतून अखेर बाहेर पडावे लागले . यंदाच्या मोसमामध्ये दिल्लीच्या कामगिरीत सातत्याचा अभाव होता आणि याचाच फटका त्यांना बसला . आतापर्यंत ' आयपीएल - 10 ' मध्ये केवळ ' मुंबई इंडियन्स ' ने बाद फेरीतील स्थान निश्चित केले आहे . यंदाच्या ' आयपीएल ' मध्ये आता केवळ सातच साखळी सामने शिल्लक आहेत . ' मुंबई इंडियन्स ' वगळता बाद फेरीमध्ये अन्य तीन जागांसाठी चुरस आहे . मुंबई इंडियन्स : ( 12 सामन्यांत 9 विजय ; 18 गुण ) ' आयपीएल ' च्या गेल्या आठ मोसमांपैकी सात वेळा मुंबईने बाद फेरी गाठली आहे . पण बहुतांश वेळा त्यांना शेवटच्या सामन्यापर्यंत बाद फेरी गाठण्याची प्रतीक्षा करावी लागली होती . यावेळी त्यांनी सुरवातीपासूनच सातत्यपूर्ण कामगिरी करत बाद फेरीतील स्थान निश्चित केले आहे . आता पहिल्या दोन संघांमध्ये राहण्यासाठी त्यांना निव्वळ धावगतीकडे लक्ष द्यावे लागणार आहे . ' कोलकता नाईट रायडर्स ' आणि ' रायझिंग पुणे सुपरजायंट्स ' ने त्यांचे उर्वरित सर्व सामने जिंकले , तर निव्वळ धावगतीमुळे मुंबईला तिसऱ्या स्थानावर जावे लागू शकेल . कोलकता नाईट रायडर्स : ( 12 सामन्यांत 8 विजय ; 16 गुण ) रॉयल चॅलेंजर्स बंगळूरवर दणदणीत विजय मिळवून कोलकत्याने निव्वळ धावगती उंचावत बाद फेरी गाठण्याच्या लक्ष्याच्या दिशेने आणखी एक पाऊल टाकले . आता अंतिम चार संघांमध्ये दाखल होण्यासाठी कोलकत्याला एकाच विजयाची गरज आहे आणि त्यांचे दोन सामने शिल्लक आहेत . अर्थात , हे उर्वरित दोन्ही सामने कोलकत्याने गमावले , तरीही बाद फेरी गाठण्याची संधी त्यांना असेल . ' सनरायझर्स हैदराबाद ' किंवा ' किंग्ज इलेव्हन पंजाब ' ला त्यांच्या शिल्लक सामन्यांपैकी एका सामन्यात जरी पराभव स्वीकारावा लागला , तरीही कोलकता बाद फेरीत दाखल होईल . निव्वळ धावगतीच्या जोरावर कोलकत्याला पहिल्या दोन संघांमध्येही स्थान मिळू शकते . रायझिंग पुणे सुपरजायंट्स : ( 12 सामन्यांत 8 विजय ; 16 गुण ) यंदाच्या ' आयपीएल ' मधील पहिल्या चार सामन्यांमध्ये पुण्याच्या संघाला तीन पराभव स्वीकारावे लागले होते . त्यानंतर पुण्याच्या संघाने कामगिरी उंचावत बाद फेरीच्या दिशेने भक्कम वाटचाल केली आहे . गेल्या आठ सामन्यांमध्ये पुण्याने सात विजय मिळविले आहेत . उर्वरित दोन सामन्यांपैकी एका सामन्यातही विजय मिळविला , तरीही पुण्याचे बाद फेरीतील स्थान निश्चित होईल . तसेच , हैदराबाद किंवा पंजाबचा एका सामन्यातही पराभव झाला , तरीही पुण्याचा संघ अंतिम चारमध्ये जाऊ शकेल . सनरायझर्स हैदराबाद : ( 13 सामन्यांत 7 विजय ; 15 गुण ) बलाढ्य मुंबईला पराभूत करून हैदराबादने बाद फेरी गाठण्याची आशा कायम राखली . आता त्यांचा एकच सामना शिल्लक आहे . गुजरात लायन्सविरुद्धच्या या सामन्यात हैदराबादने विजय मिळविला , तर ते बाद फेरीत जातील . पंजाबच्या उर्वरित तीन सामन्यांपैकी एका सामन्यातही त्यांचा पराभव झाला , तरीही हैदराबादला संधी मिळेल . पहिल्या दोन संघांमध्ये स्थान मिळविण्यासाठी हैदराबादने गुजरातवर विजय मिळविणे आणि कोलकता व पुण्याने त्यांचे उर्वरित दोन्ही सामने गमावणे गरजेचे असेल . किंग्ज इलेव्हन पंजाब : ( 11 सामन्यांत 5 विजय ; 10 गुण ) पंजाबसाठी आता उर्वरित तीनही सामन्यांत विजय मिळविणे अत्यावश्यक आहे . पण तीनही सामने हे कोलकता , मुंबई आणि पुणे या सध्याच्या ताकदवान संघांविरुद्ध आहेत . स्पर्धेतून बाहेर पडलेल्या गुजरातकडून झालेला पराभव पंजाबसाठी धोकादायक ठरला . दिल्ली डेअरडेव्हिल्स : ( 11 सामन्यांत 4 विजय ; 8 गुण ) हैदराबादने मुंबईचा पराभव केल्यामुळे दिल्लीच्या संघाच्या आशा संपुष्टात आल्या . ' आयपीएल ' ला सुरवात होताना ज्या मूळ आठ फ्रॅंचायझी होत्या , त्यापैकी दिल्ली आणि बंगळूरच्याच संघाला आतापर्यंत एकदाही विजेतेपद मिळविता आलेले नाही . किंबहुना , दिल्लीला एकदाही अंतिम फेरी गाठता आलेली नाही . दिल्लीचे तीन सामने शिल्लक आहेत . हे तीनही जिंकले , तरीही त्यांना जास्तीत जास्त पाचव्या क्रमांकापर्यंत झेप घेता येईल . गुजरात लायन्स : ( 12 सामन्यांत 4 विजय ; 8 गुण ) गेल्या ' आयपीएल ' मध्ये गुजरातच्या संघाने साखळी फेरीत अव्वल स्थान मिळविले होते . पण यंदा त्यांना दोन सामने शिल्लक असतानाच स्पर्धेबाहेर पडावे लागले . आता दोन्ही सामने जिंकले , तरीही त्यांच्या स्थानावर परिणाम होणार नाही . पुढच्या ' आयपीएल ' मध्ये गुजरातच्या संघाला स्थान नसेल , असे आतापर्यंतच्या घडामोडींवरून नक्की आहे . त्यामुळे शेवटचे दोन सामने जिंकून तरी सुखद समारोप करण्याची गुजरातच्या संघाची इच्छा असेल . रॉयल चॅलेंजर्स बंगळूर : ( 13 सामन्यांत 2 विजय ; 5 गुण ) विराट कोहली , ख्रिस गेल , एबी डिव्हिलर्स , शेन वॉटसनसारखे तगडे खेळाडू असतानाही बंगळूरला सर्वच स्पर्धांमध्ये अपयशाचा सामना करावा लागला . आतापर्यंत बंगळूरला एकदाही विजेतेपद मिळविता आलेले नाही . स्पर्धेच्या सुरवातीच्या टप्प्यात विराट कोहली आणि डिव्हिलर्स दुखापतींमुळे संघाबाहेर होते . त्यांच्या अनुपस्थितीत बंगळूरला चांगली सुरवात करता आली नाही आणि नंतरही लय सापडलीच नाही . त्यामुळे गेल्या दहा वर्षांत प्रथमच बंगळूरला तळाच्या स्थानावर समाधान मानावे लागले ."
sports,"भारताची ‘फुलराणी’ सायना नेहवाल हिने आंतरराष्ट्रीय बॅडमिंटनमधून निवृत्ती स्विकारण्याचे संकेत दिले आहेत . लंडन ऑलिम्पिकमध्ये भारताला कांस्यपदक मिळवून देणारी सायना नेहवाल आंतरराष्ट्रीय स्तरावर अत्यंत नावजलेली खेळाडू आहे . मात्र , गेल्या काही काळात तिला गुडघ्याच्या दुखापतीने सतावले आहे . काही महिन्यांपूर्वीच तिच्या गुडघ्यावर शस्त्रक्रिया करण्यात आली होती . या दुखापतीतून सावरल्यानंतर सायना पुन्हा सरावाला लागली असून तिने १५ ते २० नोव्हेंबर या कालावधीत होणारी चीन सुपर सीरिज प्रीमिअर आणि २२ ते २७ नोव्हेंबर या कालावधीत होणाऱ्या हाँगकाँग खुली सुपर सीरिज या स्पर्धांवर लक्ष केंद्रित केले आहे . याबद्दल बोलताना तिने म्हटले की , मी स्वतःचा फिटनेस वाढविण्यासाठी भरपूर मेहनत घेत आहे . तसेच सध्याच्या घडीला मी जय पराजयाचा विचार करत नाही . अनेक लोकांना मी पुनरागमन करू शकणार नाही , माझी कारकीर्द संपेल असे वाटते . माझ्या मनातदेखील खोलवर कुठेतरी हा विचार घोळत आहे . तेव्हा भविष्यात काय होते ते बघू ? , अशी सूचक प्रतिक्रिया सायना नेहवालने व्यक्त केली . मी सध्या पुढील एका वर्षाचाच विचार करत आहे . येथून पुढे मी एक - एक वर्षाच्या टप्प्याचाच विचार करेन , मी पाच किंवा सहा वर्षांचा विचार करणार नाही , असेही यावेळी सायनाने म्हटले . मी संपले असा विचार अनेक लोक करतात , याबाबत मला एकप्रकारे आनंदच वाटतो . कारण , लोक माझ्याबद्दल खूप विचार करतात . मात्र , आता तसे होणार नाही . सध्याची दुखापत काहीशी वेदनादायी असल्याने स्वतःच्या शरीराची काळजी कशी घ्यायची या गोष्टीला माझे सर्वप्रथम प्राधान्य असल्याचेही सायनाने सांगितले . लंडन ऑलिम्पिकमध्ये कांस्यपदकप्राप्त सायनाला गुडघ्याच्या दुखापतीमुळे रिओ ऑलिम्पिक स्पर्धेत लौकिकाला साजेसा खेळ करता आला नाही . प्राथमिक फेरीत तिचे आव्हान संपुष्टात आले . मायदेशी परतल्यानंतर तिच्या उजव्या गुडघ्यावर शस्त्रक्रिया करण्यात आली . यामध्ये गुडघ्याचे संरक्षण करणाऱ्या कवचरूपी हाडाचा छोटा भाग विलग करण्यात आला आहे . ऑगस्ट महिन्याच्या सुरुवातीला सायनाला ही दुखापत झाली . ऑलिम्पिक स्पर्धेदरम्यान दुखापत बळावली . सायना नेहवाल हिच्यामुळे भारतीय बॅडमिंटन क्षेत्रात एका नव्या पर्वाला सुरूवात झाली होती . सायनाने आजपर्यंतच्या कारकीर्दीत ऑलिम्पिक पदकाबरोबरच मानाच्या ऑल इंग्लंड ओपन बॅडमिंटन चॅम्पियनशिप स्पर्धेच्या अंतिम फेरीत धडक मारण्याची कामगिरी केली होती ."
entertainment,"आपल्या ग्लॅमरस अंदाजासाठी ओळखली जाणारी अभिनेत्री करिना कपूर आई झाल्यापासून तिचा जास्तीत जास्त वेळ तैमूरसोबत व्यतीत करताना दिसत आहे . मात्र या काळातही तिने तिच्या वर्कआऊटमध्ये कोठेही खंड पडू दिलेला नाही . ती योगा करण्याबरोबरच न चुकता जिममध्ये घाम गाळत असल्याचे दिसून येत आहे . याचंच एक उदाहरण देण्यासाठी तिच्या वर्कआऊटचा एक व्हिडिओ समोर आला आहे . करिनाच्या वर्कआऊटचा हा व्हिडिओ चांगलाच व्हायरल होत असून त्यामुळे तिच्यावर कौतुकाचा पाऊस पडताना दिसत आहे . हा व्हिडिओ तिची प्रशिक्षक नम्रता पुरोहित हिने इन्स्टाग्रामवर पोस्ट केल्यामुळे करिनाचे वर्कआऊटप्रतीचे प्रेम सिद्ध होत आहे . करिनाच्या आगामी ‘वीरे दी वेडिंग’ चित्रपटामध्ये करिना दोन भूमिका वठविणार असून त्यातील एका भूमिकेत ती ‘स्लिम अँड ट्रिम’ दिसणार आहे . तर दुस - या भूमिकेसाठी तिला वजन वाढवायचे आहे . यासाठीच करिना हे वर्कआऊट करत असल्याचे सांगण्यात येत आहे . नम्रताने पोस्ट केलेल्या व्हिडिओमध्ये करिना नम्रताबरोबर वर्कआऊट करत आहे . वर्कआऊट करण्यासाठी करिनाने काळ्या रंगाचा जिमसूट घातला असून या व्हिडिओला आतापर्यंत २३ हजारपेक्षा अधिक लाईक्स मिळाले आहेत . करिना तिच्या प्रत्येक चित्रपटामध्ये ग्लॅमरस लूकमध्ये दिसून येते . हा लूक मिळविण्यासाठी ती रोज योगा , व्यायाम , प्राणायम या प्रकारांचा आधार घेत असते . आगामी चित्रपट ‘वीरे दी वेडिंग’ या चित्रपटामध्येही करिना तिच्या झिरो फिगरमुळे चर्चेत राहणार आहे यात कोणती शंका नाही . १ जूनला हा चित्रपट प्रदर्शित होणार असून यामध्ये सोनम कपूर , स्वरा भास्कर आणि शिखा तलसानिया या अभिनेत्रीही झळकणार आहेत . वाचाः बॉबी देओलचे झाले बारसे , सलमानने ठेवले ‘हे’ नाव !"
sports,भारतीय संघाचा सलामीवीर गौतम गंभीर याचे तब्बल दोन वर्षांनतर भारतीय क्रिकेट संघात पुनरागमन झाले आहे . न्यूझीलंडविरुद्धच्या दुसऱया कसोटी सामन्यासाठी गौतम गंभीरचा संघात समावेश करण्यात आला आहे . गौतम गंभीरसोबतच फिरकीपटू जयंद यादवलाही संधी देण्यात आली आहे . कानपूर कसोटीत दुखापतग्रस्त झाल्याने लोकेश राहुल याला दुसऱया कसोटीला मुकावे लागणार आहे . लोकेश राहुलच्या जागी गौतम गंभीरचा भारतीय संघात समावेश केला जाण्याची शक्यता वर्तविण्यात आली होती . त्यावर बीसीसीआयकडून शिक्कामोर्तब झाले आहे . तर इशांत शर्माला चिकनगुनिया झाल्यामुळे त्याच्या जागी जयंत यादव या नव्या चेहऱयाला संधी देण्यात आली आहे . बीसीसीआयने बुधवारी रात्री गंभीर आणि जयंत यादवच्या भारतीय संघातील समावेशाबाबतची माहिती दिली . गंभीरच्या भारतीय संघातील समावेशाबाबतची माहिती समोर येताच क्रीकेट क्षेत्रातील अनेकांनी गंभीरला शुभेच्छा देखील दिल्या . गौतम गंभीर भारतीय संघासाठी २०१४ साली इंग्लंड विरुद्ध आपला शेवटचा आंतरराष्ट्रीय कसोटी सामना खेळला होता . या सामन्यात गंभीरला केवळ तीन धावा करता आल्या होत्या . त्यानंतर गंभीरने राष्ट्रीय संघातील स्थान गमावले होते . संघातून वगळण्यात आल्यानंतर गंभीर गेल्या दोन वर्षांपासून स्थानिक क्रिकेट सामन्यांत दमदार कामगिरी करून आपली योग्यता सिद्ध करून दाखवली . याचेच फलित म्हणून गंभीरला संघात स्थान देण्यात आले आहे . गौतम गंभीरने दुलीप करंडक स्पर्धेत ७१ . २० च्या सरासरीने तब्बल ३५६ धावा कुटल्या होत्या . ‘इंडिया ग्रीन’ विरुद्धच्या सामन्यातील दोन डावांत प्रत्येकी ९० आणि ५९ धावांची खेळी साकारली होती . त्यानंतर अंतिम सामन्यात ‘इंडिया रेड’ विरुद्ध गंभीरने दोन डावांत प्रत्येकी ९६ आणि ३६ धावांची खेळी साकारून संघाला करंडक जिंकून दिला होता . स्थानिक क्रिकेट स्पर्धेतील गौतम गंभीरच्या कामगिरीच्या निकषांवरून त्याला राष्ट्रीय संघात स्थान देण्यात आल्याचे सांगितले जात आहे .
lifestyle,"राज्यातील तापमानात मागच्या काही दिवसांपासून सातत्याने वाढ होताना दिसत आहे . याचा नागरिकांच्या आरोग्यावर वाईट परिणाम होण्याची शक्यता असल्याने नागरिकांनी विशेष काळजी घ्यावी असे सांगण्यात येत आहे . डॉक्टर , महापालिका आरोग्य विभाग यांच्याकडून यासंदर्भातील विशेष सूचना नागरिकांना देण्यात येत आहेत . येत्या काही दिवसांत राज्याच्या कमाल तापमानात वाढ होण्याची शक्यता प्रादेशिक हवामान विभागाकडून वर्तविण्यात आली आहे . भारतीय हवामान विभागाने दिलेल्या माहितीनुसार मुंबई , नाशिक आणि पुणे या तिन्ही शहरात उष्णतेची लाट आली आहे . सध्या सूर्य आपल्या थेट डोक्यावर असल्याची स्थिती असल्याने तापमान जास्त असल्याचेही बोलले जात आहे . त्यामुळे या उष्णतेच्या लाटेचा सामना करण्यासाठी सर्वांनी काळजी घ्यावी अशा सूचना करण्यात येत आहेत . सोशल मीडियावरही विशिष्ट दिवसांमध्ये तापमान वाढणार असून नागरिकांनी आरोग्याची काळजी घ्यावी असे सांगण्यात येत आहे . उन्हामुळे होणारे डिहायड्रेशन , त्यामुळे गरगरल्यासारखे होणे , थकवा येणे यांसारख्या समस्यांना सामोरे जावे लागते . यातही लहान मुले , गर्भवती महिला , ज्येष्ठ नागरिकांना जास्त त्रास होण्याची शक्यता असते . उष्म्याच्या लाटेच्या प्रभावापासून बचावासाठी काळजी घेणे आवश्यक आहे . या गोष्टींची काळजी घ्या १ . वाढत्या तापमानात अती कष्टाची कामे करणे करणे टाळावे . २ . सैल आणि फिकट रंगाचे कपडे वापरा . ३ . उन्हात काम करताना गॉगल , टोपी किंवा रुमाल यांचा अवश्य वापर करा . ४ . पाणी व द्रव पदार्थांचा जास्तीत समावेश ठेवा . नीरा , नारळपाणी , सरबते घ्या . ५ . ठराविक वेळाने मीठ आणि साखर घातलेले पाणी प्यावे . शरीरातील ऊर्जा टीकून राहण्यासाठी त्याचा फायदा होतो . ६ . मद्यसेवन , चहा , कॉफी आणि कार्बोनेटेड सॉफ्ट ड्रिंक्स घेतल्याने शरीर जास्त डिहायड्रेट होते . ७ . आपले घर , ऑफीस थंड राहील याची काळजी घ्या . पडदे , झडपा , सनशेड बसवा आणि रात्री खिडक्या उघडया ठेवा . त्यामुळे नैसर्गिक हवा मिळेल . ८ . उष्माघाताचा त्रास झालाच तर रुग्णाच्या शरीराचे तापमान कमी करण्यासाठी रुग्णाला गार पाण्याने आंघोळ घालावी , त्याला वातानुकूलीत खोलीत ठेवावे , त्याच्या कपाळावर गार पाण्याच्या पट्ट्या ठेवाव्यात ."
sports,"‘आधुनिक टेनिसचे शिलेदार’ असणारे रॉजर फेडरर व राफेल नदाल ऑस्ट्रेलियन खुल्या स्पर्धेच्या निमित्ताने ग्रँड स्लॅम स्पर्धेच्या अंतिम लढतीत समोरासमोर उभे ठाकणार आहेत . १७ ग्रँड स्लॅम जेतेपदे नावावर असलेला फेडरर पाच वर्षांनंतर जेतेपद पटकावण्यासाठी आतूर आहे , तर राफेल नदाल १५वे ग्रँड स्लॅम जेतेपद नावावर करण्यासाठी उत्सुक आहे . याआधी या दोघांमध्ये ग्रँड स्लॅम स्पर्धेत असंख्य मॅरेथॉन लढती झाल्या आहेत . तशाच अनुभवाची प्रचिती घेण्यासाठी जगभरातील चाहते सज्ज झाले आहेत . गेल्या वर्षभरात गुडघ्यावरील शस्त्रक्रियेमुळे फेडररला निम्मे वर्ष खेळताच आले नाही . दुसरीकडे मनगटाच्या दुखापतीने सतावल्यामुळे नदाल प्रदीर्घ काळ कोर्टपासून दुरावला . मात्र विलक्षण इच्छाशक्तीच्या जोरावर या दोघांनी पुनरागमन केले . जागतिक क्रमवारीत अव्वल स्थानी विराजमान असलेला अव्वल मानांकित अँडी मरे आणि नोव्हाक जोकोव्हिच यांचे आव्हान संपुष्टात आल्यामुळे फेडरर - नदाल यांच्यात महामुकाबला होण्याची शक्यता निर्माण झाली . दुखापतीमुळे हालचालींवर आलेल्या मर्यादा , युवा खेळाडूंची ऊर्जा यांना पुरेपूर टक्कर देत फेडरर आणि नदाल यांनी अंतिम फेरी गाठली . उपांत्य फेरीत फेडररने मिश्ता झरेव्हचे तर नदालने ग्रिगोर दिमोत्रव्हचे आव्हान संपुष्टात आणले . या दोघांमधील एकूण लढतीत नदाल २३ - ११ असा आघाडीवर आहे . हार्ड कोर्टवरच्या लढतीतही नदालकडे ९ - ७ अशी आघाडी आहे . ऑस्ट्रेलियन खुल्या स्पर्धेत नदालचे ३ - ० असे वर्चस्व राहिले आहे . यंदा स्पर्धेत नदालने १८ तास आणि ५५ मिनिटे कोर्टवर व्यतीत केली आहेत तर फेडररला १३ तास ३७ मिनिटेच खर्च करावी लागली आहेत ."
sports,"मर्यादित षटकांच्या सामन्यांद्वारे प्रेक्षकांना क्रिकेटचा निखळ आनंद घेण्याची संधी असते . येथेही खेळाडूंच्या शैलीची अग्निपरीक्षा असते . मात्र कसोटीसारख्या दीर्घकालीन सामन्याद्वारे क्रिकेटमधील विविधता शिकण्याची संधी खेळाडूंना मिळते , तर प्रेक्षकांना या खेळाची विविधता पाहण्याचा आनंद घेता येतो , असे ज्येष्ठ क्रिकेटपटू सुरेंद्र भावे यांनी सांगितले . आंतरराष्ट्रीय स्तरावर भारताचे प्रतिनिधित्व करणाऱ्या भावे यांनी राष्ट्रीय निवड समितीवरही काम केले आहे . महाराष्ट्राकडून खेळताना त्यांनी फलंदाजी व गोलंदाजी या दोन्ही आघाडय़ांवर सातत्यपूर्ण कामगिरी केली आहे . त्यांच्या नेतृत्वाखाली महाराष्ट्राने रणजी व अन्य स्थानिक स्पर्धामध्ये घवघवीत यश मिळविले आहे . सध्या ते अनेक अकादमींमध्ये प्रशिक्षक म्हणून काम करतात . कसोटी सामना हा या खेळाचा आत्माच आहे . प्रत्येक दिवशी खेळपट्टी व वातावरणामध्ये विविधता असते आणि अशा विविधतेमध्ये सर्वोत्तम कामगिरी करणे ही काही सोपी गोष्ट नसते . तेथेही अनुभवी खेळाडूंच्या कौशल्याची सत्त्वपरीक्षा असते असे सांगून भावे म्हणाले , मर्यादित षटकांच्या सामन्यात गोलंदाजांना मोजकीच षटके टाकावयास मिळतात . याउलट कसोटी सामन्यात गोलंदाजांना भरपूर षटके टाकण्याची संधी मिळते व या संधीचे सोने करण्यासाठी ते आपल्याकडील सर्व अस्त्रांचा उपयोग करू शकतात . भावे पुढे म्हणाले , गहुंजे येथील स्टेडियमची रचना अशी केली आहे की , तेथे येणाऱ्या वाऱ्याचा फायदा गोलंदाजांना घेता येईल . विशेषतः रिव्हर्स स्विंग गोलंदाजी करणाऱ्यांना त्याचा फायदा मिळू शकेल . त्याचप्रमाणे उंची देऊन फिरकी गोलंदाजी करणाऱ्यांनाही त्याचा लाभ मिळेल याचाही विचार करण्यात आला आहे . मर्यादित षटकांच्या सामन्यांमध्ये असा फायदा मिळतोच असे नाही . मात्र कसोटी सामन्याच्या पाच दिवसांमध्ये त्याचा फायदा निश्चित होत असतो . कसोटी सामना हा थोडासा आरामाने पाहण्याचा सामना असतो . नवोदित व उदयोन्मुख खेळाडूंना त्यांच्या सोयीनुसार हा सामना पाहण्याची आणि त्याद्वारे क्रिकेटमधील बारकावे शिकण्याची संधी मिळणार आहे . क्रिकेट संस्कृती निर्माण करण्यासाठी कसोटी सामने खूपच उपयुक्त ठरतात . त्यामुळेच आता वेगवेगळ्या शहरांना अशा सामन्यांच्या संयोजनाची संधी देत तेथे क्रिकेट संस्कृतीचा विकास साधला जाणार आहे , असेही त्यांनी सांगितले ."
lifestyle,"ऑक्टोबर हिटचा त्रास हळूहळू जाणवू लागला आहे . कडाक्याच्या ऊनामुळे होणारी शरीराची काहिली दूर करण्यासाठी आपण थंडगार पाणी पितो . उन्हाळा असो किंवा ऑक्टोबर महिना थंडगार पाणी पिण्याइतका दुसरा उत्तम पर्याय असूच शकत नाही . पण तुम्हीही तहान भागवण्यासाठी वारंवार थंड पाणी पित असाल तर मात्र तुमच्या तब्येतीवर याचा गंभीर परिणाम होऊ शकतो . वाचा : काळय़ा चहाच्या सेवनामुळे वजन कमी करण्यास मदत – मलावरोधास अडथळा : शरीरातील उष्मा कमी व्हावा म्हणून लोक थंड पाणी पितात . परंतु यामुळे मलावरोधास अडथळा निर्माण होतो . तुम्ही जेवढे थंड पाणी पिता त्यातला बराचसा भाग लहान आतड्यांमार्फत शोषला जातो . तो शरीराची द्रवहानी भरुन काढण्यास उपयोगी पडतो आणि नंतर मूत्रविसर्जनावाटे शरीराबाहेर फेकला जातो . पण ते पाणी जितक्या मात्रेमध्ये आतड्यांपर्यंत पोहोचणे आवश्यक आवश्यक असते तितक्या मात्रेमध्ये पोहोचत नाही . यामुळे भरपूर थंड पाणी पिऊन मलावरोधाचा त्रास होतो . – पचनशक्तीच्या कार्यात अडथळा : थंडगार पाण्यामुळे पचनकार्यातही अडथळा निर्माण होतो . थंड पाण्यामुळे रक्तवाहिन्या आंकुचित होतात आणि याचा परिणाम पचनशक्तीवर देखील होतो . – सर्दी खोकला : थंड पाण्यामुळे सर्दी खोकल्याचा त्रास वारंवार होतो . त्याचप्रमाणे संसर्ग होऊन घसा खवखवणे , दुखणे अशा समस्यांही उदभवतात . – ऊर्जा अधिक खर्च होणे : शरीराचे एक विशिष्ट तापमान असते . थंड पाणी शरीरात गेल्याने शरीरातील अंतर्गत तापमानवर याचा परिणाम होतो . हे तापमान पूर्ववत आणण्यासाठी शरीराला अधिक उर्जा तयार करावी लागते . परिणामी चयापचय क्रियेवरही परिणाम होतो . – थंड पाण्याच्या अतिसेवनामुळे डोकेदुखी , पाय दुखणे त्याचप्रमाणे रोगप्रतिकार शक्ती कमी होणे यासारखा त्रासही होतो . वाचा : मिठाई खरेदी करताय ? ‘या’ गोष्टी लक्षात ठेवा"
sports,"सॉफ्टबॉलमधील खेळाडूंना एक उत्तम व्यासपीठ उपलब्ध करून देण्याच्या उद्देशाने ‘आयस सॉफ्टबॉल ॲकॅडमी’तर्फे येत्या २३ ते २५ डिसेंबरदरम्यान पुण्यामध्ये सॉफ्टबॉल स्पर्धा भरविण्यात येणार आहे . अमित जोशी स्मरणार्थ या लीगचे हे नववे वर्ष असून , तीन दिवस चालणारी ही स्पर्धा एस . पी . कॉलेजच्या मैदानावर होणार आहे . देशभरातील १२ संघ ( फ्रॅंचाइजी ) या सॉफ्टबॉल स्पर्धेत सहभागी होणार असून , आंतराष्ट्रीय पाळीवरील खेळाडूंचाही यांमध्ये समावेश आहे . मुले व मुलींच्या गटामध्ये एकूण २४ सामने होणार असून , यामध्ये दिल्ली , बंगळूर , छत्तीसगड , जळगाव , मध्य प्रदेश , पुणे , नागपूर , नाशिक , ठाणे व मुंबईतील एकूण १८० खेळाडूंचा समावेश आहे . यंदाच्या वर्षी सकाळ माध्यम समूह , मोहर , सार्थक हाउसिंग , रचना लाइफस्टाइल , अमानोरा ( सिटी ग्रुप ) , कुमार प्रॉपटीज , अमित इंटरप्राइजेस , साबळे संजीवनी , बट्टो ग्रीन बॅटरीज , फ्लीटगार्ड फिल्टर्स , चॅंपियन यूपीएस आणि संजय घुले व्हेंचर्स या टीमचा ( फ्रॅंचाइजी ) चा समावेश करण्यात आलेला आहे . यंदाच्या वर्षीचा इव्हेंट हा आयपीएलच्या धर्तीवर होणार असून , ज्यामुळे खेळाडूंना एक व्यावसायिक तत्त्वावर नवीन उंची गाठण्यास मदत होणार आहे . या लीगचे मीडिया पार्टनर ‘सकाळ माध्यम समूह’ आहे . सॉफ्टबॉल स्पर्धेविषयी तरुणांना अधिक माहिती मिळावी , जास्तीत जास्त खेळाडूंनी या खेळाकडे वळावे व नवनवीन खेळाडूंना प्रोत्साहन मिळावे , या उद्देशाने गेली नऊ वर्षे आयस सॉफ्टबॉलतर्फे या स्पर्धेचे आयोजन केले जाते ."
entertainment,"यंदाच्या वर्षात बॉलीवूडमध्ये अनेक सेलिब्रेटींच्या घरी पाळणा हलला . नुकतेच आई - बाबा झालेल्या करिना कपूर आणि सैफ अली खानवर सध्या त्यांच्या पहिल्या बाळाच्या आगमनानंतर सर्वांकडून शुभेच्छांचा वर्षाव होत आहे . दरम्यान , भारतीय क्रिकेट संघातील फिरकी गोलंदाज हरभजन सिंग याची पत्नी गीता बसरा यांनीही एका गोंडस मुलीला जन्म दिला . हिनाया हीर असे त्यांनी आपल्या मुलीचे नाव ठेवले . नुकतीच हरभजन आणि गीताने हिनायाची यंदाची पहिली लोहरी साजरी केली . पंजाबमध्ये हा सण मोठ्या उत्साहात साजरा केला जातो . त्यामुळेच मुलीच्या पहिल्या लोहरीसाठी हरभजन आणि गीताने जय्यत तयारी केली होती . गीताने तिच्या इन्स्टाग्रामवर त्यांनी मुलीसोबतचा झक्कास सेल्फी शेअर करून तिला या पवित्र सणाच्या शुभेच्छा दिल्या . फोटोत हिनाया फारच गोंडस दिसत आहे . हरभजनने त्यांच्या या क्यूट कुटुंबासोबत एक सेल्फीही काढला आहे . गीताने हा फोटोही इन्स्टाग्रामवर शेअर केला आहे . या त्यांच्या फोटोला चाहत्यांनी भरभरुन लाइक्स दिले . या फोटोला शेअर करताना गीताने लिहिले की , ‘आमचे जीवनच बनून गेलेल्या मुलीला तिच्या पहिल्या लोहरीच्या खूप खूप शुभेच्छा . तू आमचं आयुष्य आहेस देव तुझे सदैव रक्षण करो आणि तुला कोणत्याच गोष्टीची कमतरता न भासो . ’"
sports,गेल्या काही दिवसांपासून # MeTooची सर्वत्र चर्चा सुरु आहे . या संदर्भात BCCIचे मुख्य कार्यकारी अधिकारी ( CEO ) राहुल जोहरी यांच्यावर महिला पत्रकाराने लैंगिक अत्याचाराचे आरोप केले होते . परिणामी सिंगापूर येथे होणाऱ्या ICCच्या कार्यकारी अधिकाऱ्यांच्या बैठकीला राहुल जोहरी यांनी न जाण्याचे आदेश प्रशासकीय समितीने जोहरी यांना दिले आहेत . ऑलिम्पिक स्पर्धांमध्ये क्रिकेट या खेळाचा समावेश करण्याबाबत या बैठकीत चर्चा करण्यात येणार आहे . त्यामुळे या बैठकीत मंडळाचे कार्यकारी सचिव अमिताभ चौधरी हे BCCIचे प्रतिनिधित्व करणार आहेत . बॉलिवूडमधील काही जुनी प्रकरणे # MeToo मुळे पुढे आली आहेत . त्यानंतर मागच्या आठवड्याभरात हे वादळ क्रिकेट विश्वात आले . पण भारतीय क्रिकेट यापासून दूर होते . परंतु २ दिवसांपूर्वी भारतीय क्रिकेटमध्येही # MeTooच्या वादळाने शिरकाव केला आणि BCCIचे मुख्य कार्यकारी अधिकारी ( CEO ) राहुल जोहरी यांना त्याचा फटका बसला . एका महिला पत्रकाराने त्यांच्यावर लैंगिक अत्याचाराचे आरोप केले आहेत . @ PedestrianPoet या ट्विटर अकाऊंटवरून करण्यात आलेल्या ट्विटमध्ये ‘मीडिया क्षेत्रातील काही बड्या लोकांच्या नावांचा समावेश असलेले इ - मेल माझ्याकडे आहेत . पण पीडित महिलेने सगळ्यांची नावे न घेण्याची विनंती केली आहे . राहुल जोहरी . तुमची वेळ संपली . # MeToo’ अशी पोस्ट केली आहे . त्यामुळे जोहरी यांना ICCच्या बैठकीला जाण्यास नकार देण्यात आला आहे .
sports,"वेगवान खेळपट्टीवर श्रीलंकेविरुद्धची तिसरी कसोटी आजपासून विराट कोहलीच्या नेतृत्वाखालील भारतीय संघ एक नवा इतिहास घडवण्यासाठी उत्सुक आहे . परदेशातील तीन कसोटी सामन्यांच्या मालिकेतील ऐतिहासिक निभ्रेळ यश भारताला साद घालत आहे . त्यामुळे वेगवान गोलंदाजांना अनुकूल पल्लीकेलेच्या खेळपट्टीवर शनिवारपासून सुरू होणारा श्रीलंकेविरुद्धचा तिसरा आणि अखेरचा सामना भारतासाठी महत्त्वाचा ठरणार आहे . भारताने मालिकेतील पहिले दोन कसोटी सामने मोठय़ा फरकाने जिंकले आहेत . गॉल येथील पहिल्या सामन्यात भारताने ३०४ धावांनी दणदणीत विजय मिळवला , तर कोलंबोतील दुसऱ्या सामन्यात एक डाव आणि ५३ धावांनी शानदार विजय साजरा केला . गेले काही महिने श्रीलंकेचा संघ संक्रमण अवस्थेतून जात आहे . त्यामुळे भारताविरुद्धच्या कसोटी मालिकेत हा संघ झगडतानाच दिसतो आहे . कँडीमध्ये खेळपट्टीचे स्वरूप बदलून किमान अखेरचा सामना जिंकून शेवट गोड करावा , अशी लंकेची धारणा आहे . मात्र हे सारे हवामानावर अवलंबून आहे . पावसामुळे भारताला शुक्रवारी सराव सत्र रद्द करावे लागले . फिरकीची हत्यारे बोथट ठरल्यानंतर आता वेगवान गोलंदाजांसह आक्रमण करण्याचे श्रीलंकेने ठरवले आहे . त्यामुळे दुष्मंता चामीरा आणि लाहिरू गॅमेज यांचा संघात समावेश करण्यात आला आहे . नूवान प्रदीप आणि रंगना हेराथ या दुखापतग्रस्त खेळाडूंची जागा ते घेतील . खेळपट्टीचे हिरवेगार स्वरूप पाहता कोहलीला भुवनेश्वर कुमार या तिसऱ्या वेगवान गोलंदाजाला निलंबित रवींद्र जडेजाच्या जागी संघात स्थान द्यायला लागेल . कोहलीच्या नेतृत्वाच्या कारकीर्दीत कसोटी क्रिकेटमधील मिळालेल्या संधीचे भुवीने सोने केले आहे . मात्र फलंदाजीचीही क्षमता असणारा भुवनेश्वर हार्दिक पंडय़ाची जागा घेण्याची शक्यता आहे , तर ‘चायनामन’ कुलदीप यादव दुसऱ्या फिरकीपटूचे स्थान संघात घेईल . ऑस्ट्रेलियाविरुद्ध धरमशाला येथील उसळणाऱ्या खेळपट्टीवर मनगटी फिरकी गोलंदाज कुलदीपने लक्षवेधी कामगिरी बजावली होती . पहिल्या डावात त्याने मिळवलेले चार बळी निर्णायक ठरले होते . कोहलीने आतापर्यंत २८ कसोटी सामन्यांत भारताचे नेतृत्व केले आहे . त्याने आपला ११ जणांचा चमू कधीच कायम ठेवलेला नाही . त्यामुळे २९व्या कसोटीतही तो कोणते बदल करील , हे उत्सुकतेचे ठरेल . श्रीलंकेच्या संघाची सद्यःस्थिती पाहता भारताला मालिकेवर ३ - ० असे वर्चस्व गाजवणे कठीण जाणार नाही . १९३२ मध्ये भारताच्या कसोटी पर्वाला प्रारंभ झाला . त्यानंतर आतापर्यंतच्या ८५ वर्षांच्या कसोटी इतिहासात तीन सामन्यांच्या मालिकेत भारताने अद्याप निभ्रेळ यश मिळवलेले नाही . हा इतिहास घडल्यास मुख्य प्रशिक्षक रवी शास्त्री यांच्या मार्गदर्शनाचीही फलश्रुती ठरू शकेल . या संघाकडे नवा इतिहास घडवण्याची क्षमता आहे , असे शास्त्री यांनी मालिकेपूर्वी ठणकावून सांगितले होते . गतवर्षीच्या ऑक्टोबरपासून रोहित शर्मा अद्याप कसोटी पुनरागमनाच्या प्रतीक्षेत असला तरी संघ व्यवस्थापन अभिनव मुकुंदला आणखी एक संधी देण्याची दाट शक्यता आहे . संघ सामन्याची वेळ : सकाळी १० वाजल्यापासून . थेट प्रक्षेपण : सोनी सिक्स , सोनी टेन ३ आणि एचडी ."
sports,"नव्याने सुरुवात करण्यासाठी ऑस्ट्रेलिया उत्सुक ; आजपासून मालिकेला सुरुवात भारताने एकदिवसीय मालिका ४ - १ अशी सहजपणे खिशात टाकली . पण ऑस्ट्रेलियाविरुद्धच्या ट्वेन्टी - २० मालिकेला आजपासून सुरुवात होत असून भारताला यावेळी नव्याने सुरुवात करावी लागेल . दुसरीकडे ऑस्ट्रेलियाला एकदिवसीय मालिकेतील पराभव विसरावा लागेल आणि पाटी कोरी करून पुन्हा एकदा भारताशी दोन हात करण्यासाठी सज्ज व्हावे लागेल . भारत आणि ऑस्ट्रेलिया यांच्यातील पहिला ट्वेन्टी - २० सामना शुक्रवारी झारखंड क्रिकेट असोसिएशनच्या स्टेडियममध्ये रंगणार आहे . विराट कोहलीच्या नेतृत्वाखालील भारतीय संघ ट्वेन्टी - २० मालिकेच्या आव्हानासाठी सज्ज झाला आहे . आपल्या घरच्या मैदानात महेंद्रसिंग धोनी काय चमक दाखवतो , याची चाहते वाट पाहत असतील . या संघात शिखर धवन , दिनेश कार्तिक आणि आशीष नेहरा यांचे पुनरागमन झाले आहे . ३८ वर्षीय आशीष नेहराला संघात पुन्हा स्थान दिल्याबद्दल अनेकांनी भुवया उंचावल्या असल्या तरी त्याने २६ सामन्यांमध्ये ३४ बळी मिळवले आहेत . या आकडेवारीनुसार त्याची निवड योग्य असल्याचे समजले जात असले तरी तो मैदानात कशी कामगिरी करतो , याकडे साऱ्यांचे लक्ष असेल . नेहराला यावेळी युवा वेगवान गोलंदाज जसप्रीत बुमराहची साथ मिळू शकेल . कुलदीप यादव आणि युजवेंद्र चहल यांनी एकदिवसीय मालिकेत आपली निवड सार्थ ठरवली होती , त्यांच्याकडून सातत्यपूर्ण कामगिरीची अपेक्षा संघाला असेल . धवन रोहितच्या साथीने भारताच्या फलंदाजीचे सारथ्य करेल . बऱ्याच कालावधीनंतर तो भारतीय संघात आल्यावर कशी कामगिरी करतो , हे पाहावे लागेल . हार्दिक पंडय़ाने एकदिवसीय मालिका गाजवली होती . मालिकावीराचा पुरस्कारही त्याने पटकावला होता . त्यामुळे ट्वेन्टी - २० सामन्यामध्ये तो आपली कमाल दाखवतो का , याची उत्सुकता असेल . ऑस्ट्रेलियाच्या संघात काही बदल झाले असले तरी कर्णधार स्टीव्हन स्मिथ , डेव्हिड वॉर्नर , अॅरोन फिंच , ग्लेन मॅक्सवेल हे धडाकेबाज फलंदाजीसाठी प्रसिद्ध आहेत . फिंच , वॉर्नर आणि स्मिथ यांनी एकदिवसीय मालिकेत बऱ्यापैकी कामगिरी केली होती . पण त्यांना फलंदाजीत सातत्य राखता आले नव्हते . मॅक्सवेलच्या बॅटला गंज चढलाय की काय , असे वाटू लागले आहे . वेगवान गोलंदाज नॅथन कोल्टर - नाइलने एकदिवसीय मालिकेत चांगली कामगिरी केली होती . पण त्याला सुयोग्य साथ मिळाली नव्हती . नॅथनला जर यावेळी दुसऱ्या टोकाकडून अपेक्षित साथ मिळाली तर तो भारताच्या धावसंख्येला वेसण घालण्याचे काम चोखपणे करू शकतो . पावसामुळे भारताचा सराव रद्द पावसामुळे ऑस्ट्रेलियाविरुद्धच्या पहिल्या ट्वेन्टी - २० सामन्याचा सराव भारताला रद्द करावा लागला . ‘‘आम्ही येथे दाखल झालो तेव्हापासून पाऊस सुरू झाला . त्यामुळे आम्हाला सराव करता आला नाही , त्याबरोबर रणनीतीही आखता आली नाही . एकदा सराव केला की आम्हाला वातावरण आणि खेळपट्टीचा अंदाज येईल , ’’ असे भारताचा वेगवान गोलंदाज जसप्रीत बुमराहने सांगितले . संघ भारत : विराट कोहली ( कर्णधार ) , रोहित शर्मा , शिखर धवन , लोकेश राहुल , मनीष पांडे , केदार जाधव , दिनेश कार्तिक , हार्दिक पांडय़ा , महेंद्रसिंग धोनी , भुवनेश्वर कुमार , जसप्रीत बुमराह , आशीष नेहरा , कुलदीप यादव , युजवेंद्र चहल , अक्षर पटेल . ऑस्ट्रेलिया : स्टीव स्मिथ ( कर्णधार ) , डेव्हिड वॉर्नर , जेसन बेहरेन्डॉर्फ , डॅन ख्रिस्तियन , नॅथन कोल्टर नाइल , पॅट कमिन्स , अॅरोन िफच , ट्रेव्हिस हेड , मोइसेस हेन्रिक्स , ग्लेन मॅक्सवेल , टीम पेन , केन रिचर्डसन , अॅडम झम्पा . सामन्याची वेळ : संध्याकाळी ७ वाजल्यापासून थेट प्रक्षेपण : स्टार स्पोर्ट्स वाहिनी ."
lifestyle,"सणासुदीला किंवा लग्नसमारंभात आपण खुलून दिसावे असे प्रत्येक महिलेला वाटते . मग यासाठी मुलींपासून ते वयस्कर महिलांपर्यंत सगळ्याच जणी कपडे , दागिने , पादत्राणे यांची खरेदी करण्यासाठी बरेच पैसे आणि वेळ खर्च करतात . पण आपण खर्च करत असलेल्या वेळेचा आणि पैशांचा योग्य पद्धतीने उपयोग व्हावा यासाठी आपल्याला किमान फॅशन सेन्स असणे गरजेचे असते . आपल्याला काय चांगले दिसू शकते , कोणत्या कपड्यांवर कशा पद्धतीचे दागिने चांगले दिसतील या गोष्टींची माहिती असणे आवश्यक असते . पारंपरिक दागिन्यांची वेगळी ओळख असली तरीही फॅशनच्या जगतात आधुनिक दागिन्यांचेही एक वेगळे स्थान आहे . याच आधुनिक दागिन्यांविषयी फॅशन डिझायनर प्रज्ञा म्हस्के यांनी दिलेल्या फॅशनच्या काही खास टीप्स… झुमके : इंडो - वेस्टर्न स्कर्ट किंवा पारंपरिक पोशाखांवर झुमके हा अतिशय उत्तम पर्याय आहे . ऑफिस पार्टी किंवा एखाद्या अनौपचारिक कार्यक्रमासाठी देखील आपण झुमके वापरू शकतो . या झुमक्यांमध्ये सध्या अगदी कमी किमतीपासून सोन्यापर्यंतचे अनेक प्रकार बाजारात उपलब्ध आहेत . थोडे मोठे झुमके घातल्यावर गळ्यात काहीच नाही घातले तरीही चालते . साडी , ड्रेस आणि इतर कोणत्याही पॅटर्नवर झुमके खुलून दिसतात . चांदबाली : तुम्हाला स्वतःची छाप पडायची असेल तर कानात चांदबाली हाही एक उत्तम पर्याय आहे . तुमचा लूक खुलवण्याबरोबरच पार्टीमध्ये खुलून दिसण्यासाठी हा उत्तम पर्याय आहे . नव्याने आलेला हा कानातल्यांचा प्रकार कोणत्याही प्रकारच्या कपड्यांवर शोभून दिसतील . बांगड्याः बांगड्या नेहमीच भारतीय उत्सव आणि संस्कृतीला समानार्थी आहेत . आता , पारंपारिक कडे , हीरेजडित बांगड्या किंवा रंगीबेरंगी रत्नजडित बांगड्या असे अनेक पर्याय बांगड्या निवडण्यासाठी आहेत . आपण पूजेसाठी कडे किंवा हिरव्या बांगड्यांसह आणखीही वेगळी स्टाईल करु शकता . त्यासाठी बाजारात अनेक पर्याय उपलब्ध असतात . हे नवनवीन प्रकार ट्राय करायला हवेत ."
entertainment,"तालिबानमधील धर्माध शक्तींच्या विरोधात लढा देऊन तिथल्या मुलींसाठी शिक्षणाची दारे खुली करणाऱ्या मलाला युसुफझाईची प्रेरणादायी कथा आता मोठ्या पडद्यावर पाहायला मिळणार आहे . ‘गुल मकई’ असं या चित्रपटाचं नाव असून नुकताच त्याचा मोशन पोस्टर प्रेक्षकांच्या भेटीला आला आहे . ‘गुल मकई’च्या मोशन पोस्टरमध्ये एक महत्त्वाकांक्षी तरुणी पाहायला मिळते . तिच्या हातातील पुस्तकाला आग लागल्याचं पाहायला मिळतंय . ‘जिहाद आणि धर्माच्या नावाखाली जेव्हा तालिबान पाकिस्तान आणि अफगाणिस्तानला उध्वस्त करत होता . . तेव्हा पाकिस्तानच्या एका छोट्याशा गावातून आवाज उठवण्यात आला , ’ असा व्हॉइसओव्हर मोशन पोस्टरमध्ये ऐकू येतो . आपल्या शिक्षणासाठी आणि स्वातंत्र्यासाठी तालिबान्यांविरोधात खंबीरपणे उभं राहून आपल्या परिसरातील तरुणींना त्यांचे हक्क मिळवून देण्यासाठी मलालाने दिलेल्या लढय़ाची दखल संपूर्ण जगाने घेतली . तिच्या या लढय़ावर आधारित हा चित्रपट असणार आहे . हा मोशन पोस्टर प्रदर्शित झाल्यावर अनेकांना चित्रपटाच्या नावावरून प्रश्न पडला . ‘गुल मकई’ असं नाव या चित्रपटाला का देण्यात आलं असा प्रश्न अनेकांच्या मनात डोकावू लागला . तालिबानच्या दहशतीखाली असताना मलाला ‘गुल मकई’ या नावाने बीबीसी उर्दूसाठी ब्लॉग लिहायची . या ब्लॉगमध्ये तिथं होणारे अत्याचार आणि मुलींना कशाप्रकारे शिक्षण सोडावं लागत आहे , हे सर्व ती जगासमोर आणण्याचा प्रयत्न करायची . म्हणूनच त्या ब्लॉगवरून या चित्रपटाचं नाव देण्यात आलं आहे . या चित्रपटाचं दिग्दर्शन अमजद खान करत आहे ."
sports,"गार्सिया , प्लिस्कोव्हा यांचीही आगेकूच ; मुगुरुझाला पराभवाचा धक्का यंदाच्या अमेरिकन खुल्या टेनिस स्पर्धेची विजेती नाओमी ओसाका हिने तिची स्वप्नवत वाटचाल कायम राखताना बुधवारी टोकियो खुल्या टेनिस स्पर्धेत महिला एकेरीची उपांत्यपूर्व फेरी गाठली . मात्र गतविजेत्या गर्बिन मुगुरुझाला उपउपांत्यूपर्व फेरीतूनच स्पर्धेतून गाशा गुंडाळावा लागला . २० वर्षीय ओसाकाने स्लोव्हाक डोमिनिकाचा ६ - २ , ६ - १ असा सहज पराभव केला . अवघ्या ५९ मिनिटे चाललेल्या या लढतीत ओसाकाच्या फोरहॅण्डच्या फटक्यांनी स्लोव्हाकला पार निष्प्रभ केले . ओसाकाने दोन आठवडय़ांपूर्वीच अमेरिकन स्पर्धेत अनुभवी सेरेना विल्यम्सला नमवत जपानतर्फे एकेरीचे विजेतेपद मिळवणारी पहिली महिला टेनिसपटू ठरण्याचा मान मिळवला होता . सहाव्या मानांकित मुगुरुझाला अमेरिकेच्या अॅलिसन रिस्केने ६ - १ , ६ - २ अशी धूळ चारली . दुसऱ्या मानांकित कॅरोलिन गार्सियाने रशियाच्या अनास्ताजियावर ६ - २ , २ - ६ , ७ - ५ अशी तीन सेटमध्ये मात केली . तर कॅरोलिना प्लिस्कोव्हाने ऑस्ट्रेलियाच्या दारिया गॅव्रिलोव्हावर ४ - ६ , ६ - ४ , ६ - ४ असा विजय मिळवला ."
entertainment,"सलमान खानच्या ‘लकी’ सिनेमातून बॉलिवूडमध्ये पदार्पण केलेल्या स्नेहा उल्लालचा १८ डिसेंबर १९८७ मध्ये जन्म झाला . स्नेहा प्राणी प्रेमी आहे . आज तिच्या वाढदिवसादिवशी तिच्याबद्दल फार माहीत नसलेल्या गोष्टींवर टाकूयात एक नजर… स्नेहा प्राण्यांसाठी खूप कार्य करताना दिसते . स्नेहाने ट्विटरवर एका पोस्टमध्ये सापासोबतचा एक फोटो शेअर करत म्हटले होते की , प्राण्यांना आपल्या मदतीची फार आवश्यकता आहे . स्नेहा सापांना जेवढी अलगद सांभाळते , तेवढेच तिच्या घरातले सांभाळू शकत नाहीत . पण तरीही तिच्या घरातील सदस्य सापांना हात लावण्याचा प्रयत्न करताना दिसतात . स्नेहाने या सापाला वाचवून नंतर त्याला पनवेल येथील जंगलात सोडून दिले होते . तसेच एका पोपटालाही तिने आपल्या घरी आसरा दिला होता . सकाळी त्याच्यासोबत गप्पा मारताना स्नेहा . स्नेहाचे मांजरींवरही तेवढेच प्रेम आहे . तिच्याकडे दोन मांजरी असून पेप्सी आणि कोला अशी या दोन मांजरींची नावं आहेत . मांजरांसाठी स्नेहाने खास बेडही तयार केला आहे . स्नेहा सोशल मीडियावर फार सक्रिय असते . तिने बॉलिवूड कॉलिंग असा मेसेज तिच्या पोस्टमध्ये लिहिला होता . त्यामुळे येत्या काळात स्नेहा पुन्हा एकदा मोठ्या पडद्यावर दिसू शकते असे म्हटले तर खोटे ठरणार नाही . २००५ मध्ये आलेल्या ‘लकी’ सिनेमात स्नेहा अगदी ऐश्वर्या रायसारखी दिसते यामुळे ती चर्चेत होती ."
sports,"सर्गिओ अॅग्वेरो आणि इकाय गुंडोगॅन यांच्या प्रत्येकी दोन गोलच्या जोरावर मँचेस्टर सिटीने शनिवारी मध्यरात्री झालेल्या इंग्लिश प्रीमिअर लीग फुटबॉलच्या लढतीत वेस्ट ब्रॉमविचचा ४ - ० असा सहज पराभव केला . आर्सेनलने ४ - १ अशा फरकाने सदरलँडवर , तर लिव्हरपूलने ४ - २ अशा फरकाने क्रिस्टल पॅलेसवर विजय मिळवून अव्वल स्थानावर असलेल्या सिटीवर दबाव कायम राखला आहे . सिटी , आर्सेनल व लिव्हरपूल यांच्या खात्यात प्रत्येकी २३ गुण जमा झाले असले तरी गोल फरकामुळे सिटीने अव्वल स्थान कायम राखले आहे . ‘‘पराभूत झाल्यावर आमच्या खेळावर संशयाची सुई टांगली जाते . गेल्या सहा सामन्यांत आम्हाला विजय मिळवता आला नाही . असे पहिल्यांदाच घडले . त्यामुळे आमच्या खेळावर संशय व्यक्त करण्यात आला , तत्त्वांवर नाही , ’’ असे सिटीचे प्रशिक्षक पेप गॉर्डीओला म्हणाले . दुसरीकडे जोस मॉरिन्हो यांच्यामागील दुष्टचक्र नाहीसे होण्याचे नाव घेत नाही . सातत्यपूर्ण खराब कामगिरीमुळे टीकेचे धनी बनलेल्या मॉरिन्हो यांच्या मँचेस्टर युनायटेड क्लबला शनिवारी मध्यरात्री घरच्या मैदानावर बर्नली क्लबने गोलशून्य बरोबरीत रोखले . युनायटेडकडून गोल करण्याचे ३७ प्रयत्न झाले , परंतु त्यांना एकदाही बर्नलीचा बचाव भेदता आला नाही . गतविजेत्या लिस्टर सिटीलाही टोटन्हॅम हॉटस्परने १ - १ अशा बरोबरीत रोखण्याची किमया केली . चॅम्पियन्स लीग फुटबॉल स्पध्रेत गॉर्डीओला यांच्या क्लबला माजी विजेत्या बार्सिलोनाकडून पराभव पत्करावा लागला होता , तसेच लीग चषक स्पध्रेत युनायटेडनेही त्यांच्यावर १ - ० अशी मात केली . त्यामुळे इंग्लिश प्रीमिअर लीगच्या लढतीत त्यांनी संघात आठ बदल केले . या बदलामुळे संघात पुनरागमन झालेल्या खेळाडूंमध्ये अॅग्वेरोचे नाव होते . पहिल्या सत्रात अॅग्वेरोने आपली उपयुक्तता सिद्ध करताना १९व्या व २८व्या मिनिटाला गोल करून सिटीला २ - ० अशा आघाडीवर आणले . या गोलने अॅग्वेरोचाही सहा सामन्यांतील गोलदुष्काळ संपला आणि त्याने सिटीकडून खेळताना १४९ गोल्सची नोंद केली . मध्यंतरानंतर अॅग्वेरोच्या पासवर गुंडोगॅनने सिटीला तिसरा गोल मिळवून दिला . बोरुसिया डोर्टमंडच्या माजी बचावपटूने अखेरच्या क्षणाला एक गोल करून सिटीच्या विजयावर ४ - ० असे शिक्कामोर्तब केले . इतर निकाल ( ( सर्गिओ अॅग्वेरो ) )"
sports,"ओ ’केफीच्या सहा बळींमुळे भारताचा १०५ धावांत खुर्दा ; ऑस्ट्रेलियाकडे २९८ धावांची आघाडी करायला गेलो एक आणि झाले भलतेच , अशी अवस्था भारताची झाली आहे . गोलंदाजांना अनुकूल खेळपट्टी बनवण्याचा हट्ट भारताच्याच अंगलट आला . स्टीव्ह ओ’केफीच्या प्रभावी गोलंदाजीच्या जोरावर ऑॅस्ट्रेलियाने भारताचा डाव फक्त १०५ धावांत गुंडाळला आणि पहिल्या कसोटी सामन्यावरील पकड घट्ट केली . गहुंजे येथील स्टेडियमवर सुरू असलेल्या या सामन्यासाठी भारतीय गोलंदाजांना धार्जिणी अशी खेळपट्टी बनवण्यात आली . मात्र हेच अस्त्र भारतावर उलटले . ऑस्ट्रेलियाने दुसऱ्या दिवसअखेर दुसऱ्या डावात ४ बाद १४३ धावा करीत २९८ धावांची आघाडी मिळवली आहे . कर्णधार स्टीव्ह स्मिथने केलेल्या नाबाद ५९ धावा आणि त्याने मॅट रेनशॉच्या ( ३१ ) साथीने केलेली अर्धशतकी भागीदारी , हे त्यांच्या डावाचे वैशिष्टय़ ठरले . भारतीय क्षेत्ररक्षकांनी तीन - चार जीवदाने देत ऑस्ट्रेलियन फलंदाजांना अप्रत्यक्षरीत्या साथ दिली . आत्मघातकी फलंदाजी हे भारतीय फलंदाजांची जुनीच सवय आहे , याचा प्रत्यय पुन्हा घडला . सलामीवीर लोकेश राहुलने केलेल्या शानदार अर्धशतकाचा अपवाद वगळता भारताचा एकही फलंदाज फार वेळ खेळपट्टीवर टिकू शकला नाही . त्यामुळेच अवघ्या तीन तासांतच भारताचा पहिला डाव आटोपला . ऑस्ट्रेलियाच्या गोलंदाजांनी केलेल्या प्रभावी माऱ्याला क्षेत्ररक्षकांनी तोलामोलाची साथ दिली . ऑस्ट्रेलियाने पहिल्या डावात केलेल्या २६० धावांना उत्तर देताना भारताची एक वेळ ३ बाद ९४ अशी चांगली स्थिती होती . मात्र उपाहारानंतर ओ’केफीने केवळ ४ . १ षटकांत पाच धावांच्या मोबदल्यात ६ बळी घेत सामन्याचा रंगच पालटवला . त्यातही त्याने एकाच षटकांत तीन बळी घेत भारताला जबरदस्त धक्के दिले . भारताचे शेवटचे सात फलंदाज केवळ ११ धावांमध्ये तंबूत परतले . एकाच डावात पाच किंवा त्यापेक्षा जास्त बळी घेण्याची ओ’केफीची ही पहिलीच कामगिरी आहे . भारताकडून राहुलने एकाकी झुंज देत ६४ धावा केल्या . त्यामध्ये त्याने १० चौकार व एक षटकार अशी फटकेबाजी केली . दिवसाच्या पहिल्याच षटकात मिचेल स्टार्कला बाद करीत रविचंद्रन अश्विनने ऑस्ट्रेलियाचा पहिला डाव २६० धावांवर रोखला . स्टार्कने शैलीदार ६१ धावा करताना जोश हॅझलवूडच्या साथीने ५५ धावांची भागीदारी रचली . धावफलक"
sports,"चेन्नई कसोटीत मोईन अलीचे दमदार शतक आणि जो रुटची ८८ धावांच्या खेळीमुळे इंग्लंडचा डाव सावरला असून संघाने पहिल्या दिवसाच्या अखेरीस इंग्लंडला ४ बाद २८४ धावा केल्या आहेत . इंग्लंडकडून बेअरस्टो यानेही ४९ धावांचे योगदान दिले . सामन्याचा नाणेफेक जिंकून फलंदाजीचा निर्णय घेतला होता . पण सलामीजोडी स्वस्तात तंबूत परतल्याने इंग्लंडची सुरूवात निराशाजनक झाली . चेन्नई कसोटीत संधी देण्यात आलेल्या इशांत शर्मा याने भारताला पहिले यश मिळवू दिले . शर्माने इंग्लंडच्या जेनिंग्स याला यष्टीरक्षक पार्थिव पटेलकरवी झेलबाद केले . त्यानंतर रवींद्र जडेजाने इंग्लंडचा कर्णधार अॅलिस्टर कुक याला स्लिपमध्ये झेलबाद केले होते . विराट कोहलीने स्लिपमध्ये कुकचा अप्रतिम झेल टीपला . सलामीचे दोन फलंदाज स्वस्तात बाद झाल्यानंतर इंग्लंडचा भरवशाचा फलंदाज जो रुट याने मैदानात जम बसवून संघाला सावरण्याचा प्रयत्न केला आणि त्यास यश देखील आले . जो रुट याने मोईन अलीच्या साथीने तिसऱया विकेटसाठी शतकी भागीदारी रचली . उपहारापर्यंत इंग्लंडची सलामी जोडी तंबूत दाखल झाली असून केवळ ६८ धावा करता आल्या होत्या . दुसऱया सत्रात जो रुटने चांगली फलंदाजी केली . जो रुटने १० चौकारांच्या साथीने ८८ धावांची खेळी साकारली . पण जडेजाच्या गोलंदाजीवर स्विप शॉट खेळताना जो रुटच्या बॅटला कट लागून पार्थिव पटेलने झेल टीपल्याची अपील भारतीय संघाने केली होती . मात्र पंचांनी नकार दिला होता . मग भारतीय संघाने डीआरएस प्रणालीची मदत घेतली . डीआरएस पद्धतीनुसार तो बाद असल्याचे ठरविण्यात आले , पण पंचांच्या निर्णयावर जो रुटने यावेळी नाराजी व्यक्त केली . जो रुट बाद झाल्यानंतर मोईन अलीने धुरा सांभाळत मैदानात जम बसवला . दिवसाच्या तिसऱया सत्रात मोईन अलीने आपले शतक देखील पूर्ण केले . बेअरस्टोने मोईन अलीला चांगली साथ दिली . पण तो ४९ धावांवर जडेजाच्या फिरकीवर झेलबाद झाला . अशाप्रकारने निराशाजनक सुरूवातीनंतर इंग्लंडला दिवसाच्या अखेरीस ४ बाद २८४ अशी समाधानकारक धावसंख्या उभारताल आली आहे . मोईन अली नाबाद १२० धावांवर , तर बेन स्टोक्स नाबाद ५ धावांवर खेळत आहेत . भारताकडून जडेजाने तीन , तर इशांत शर्माने एक विकेट घेतली . भारताने मालिका ३ - ० अशी खिशात घातली असली असून चेन्नई कसोटी जिंकून इंग्लंडला व्हॉईटवॉश देण्याचा भारताचा इरादा आहे . ‘वर्दा’ चक्रीवादळाच्या आव्हानाचा मुकाबला करणाऱ्या चेन्नई शहरात दाखल झालेल्या इंग्लंडच्या संघाने भारतीय वादळाचाच विलक्षण धसका घेतला आहे . मालिकेतील पाचवी आणि अखेरची कसोटी जिंकून भारताचा संघ इंग्लंडविरुद्ध इतिहास घडवण्यासाठी उत्सुक आहे . या विजयानिशी भारत सलग १८व्या कसोटी सामन्यात अपराजित राहण्याची किमया साधू शकेल . cricket scores , India vs England : दिवसभरातील अपडेट्स"
sports,"वार्षिक सभाच लोढा समितीने रद्द ठरविल्यामुळे सर्वच सदस्य पद गमाविण्याची चिन्हे मुंबई / नवी दिल्ली - एमएसके प्रसाद अध्यक्ष असलेल्या निवड समितीची अखेरची बैठक उद्या ( ता . ५ ) मुंबईत होईल , असे स्पष्ट संकेत लोढा समितीने दिले आहेत . सध्याच्या निवड समितीस संघनिवडीसाठीची ही अखेरची संधी असेल आणि तीही अपवाद म्हणून देण्यात आली असल्याचे लोढा समितीने भारतीय मंडळाचे सीईओ राहुल जोहरी यांना कळवले आहे . संघनिवडीसाठी सध्याची पाच सदस्यीय समिती पात्र आहे का , अशी विचारणा जोहरी यांनी ई - मेलद्वारे केली होती . त्यास लोढा समितीने सध्याची निवड समिती संघाची निवड करू शकेल ; पण हा एकमेव अपवाद असेल , असे स्पष्टपणे सांगितले आहे . भारतीय मंडळाचे सचिव हे निवड समितीच्या बैठकीचे निमंत्रक असतात . ते बैठकीस उपस्थित राहतात . बडतर्फ केलेल्या अजय शिर्के यांच्याऐवजी राहुल जोहरी हेच निमंत्रक असतील . संपूर्ण समितीच जाणार निवड समितीचे अध्यक्ष तसेच सदस्यांची निवड भारतीय मंडळाचे बडतर्फ अध्यक्ष अनुराग ठाकूर यांनी अर्ज मागवून , तसेच मुलाखत घेऊन केली होती . लोढा समितीच्या निकषानुसार जतीन परांजपे आणि गगन खोडा हे अपात्र ठरतात . उर्वरित तीन सदस्य एमएसके प्रसाद , शरणदीप सिंग आणि देवांग गांधी एकत्रित १३ कसोटी आणि २५ एकदिवसीय लढती खेळले आहेत . निवड समिती सदस्यांची निवडही विभागानुसार केली होती . लोढा समितीने त्रिसदस्यीय समितीची सूचना केली आहे . भारतीय मंडळावर १९ जानेवारीस प्रशासक नेमले जातील . ते नवी घटना तयार करतील . त्याहीपेक्षा या निवड समितीची निवड झालेली वार्षिक सभाच लोढा समितीने रद्द केली आहे . त्यामुळे निवड समितीची नियुक्तीही रद्द होईल . कोणाची निवड होणार ? रोहित शर्मा तसेच अजिंक्य रहाणेच्या दुखापतीमुळे शिखर धवन तसेच त्रिशतकवीर करुण नायर संघात येऊ शकतील . दुखापतीमुळे रणजी लढत न खेळलेल्या अश्विनबाबतच्या निर्णयाकडेही लक्ष असेल . हार्दिक पंड्या , जसप्रीत बुमरा , उमेश यादवही संघात असतील . केदार जाधव आणि मनीष पांडेही कायम राहतील , असेच संकेत आहेत . कोहलीच्या निवडीवर आज शिक्कामोर्तब मर्यादित षटकांच्या लढतीतही नेतृत्व करण्यास महेंद्रसिंह धोनीने नकार दिल्यामुळे उद्याच्या निवड समितीच्या बैठकीत विराट कोहलीची भारतीय संघाच्या कर्णधारपदी होणारी निवड ही औपचारिकताच असेल . कोहली नेतृत्व करणार असला , तरी मर्यादित षटकांच्या लढती तसेच कसोटीसाठी भिन्न संघ निवडण्याचा विचार होत आहे ."
sports,"प्रो - कबड्डीतील मुंबईच्या लढतींच्या "" पकड ' झाल्यातच जमा आहे . प्रो - कबड्डीचा सहावा मोसम ऑक्टोबरमध्ये सुरू होईल ; पण आपल्या घरच्या लढती संयोजनाचा खर्च कमी करण्यासाठी यू मुम्बा मुंबईबाहेर घेण्याचा विचार करीत आहे . मुंबईतील प्रो - कबड्डीच्या लढती वरळीच्या सरदार वल्लभभाई पटेल क्रीडा संकुलातील डोममध्ये झालेल्या आहेत ; पण या संकुलाची मालकी असलेले नॅशनल स्पोर्टस् क्लब ऑफ इंडिया हे लीगसाठी मोठ्या प्रमाणावर भाडे आकारत असल्यामुळे लीगमधील लढती मुंबईबाहेर होण्याची शक्यता आहे . या लीगमधील लढतीसाठी दिवसाला 25 लाख भाडे आकारले जात असल्याचे सांगितले जात आहे . एनएससीआयचा डोम क्रीडा लढतीसाठी 50 दिवसांसाठी राखीव ठेवण्याचे बंधन आहे . त्या वेळी दिवसाला एक लाख भाडे आकारण्यात येईल असे ठरले आहे ; पण प्रो - कबड्डी सुरू झाल्यापासून कधीही हे सूट असलेले भाडे मिळाले नसल्याचे सांगितले जात आहे . प्रो - कबड्डी लढतींचा प्रत्येक शहरातील मोसम सात दिवसांचा ( सहा दिवस लढती आणि एक दिवस ब्रेक ) असतो . त्याचबरोबर लढतीच्या पूर्वतयारीस तीन दिवस लागतात . त्यामुळेच या लढतीच्या संयोजनातील स्टेडियमचे भाडेच अडीच कोटी होते . प्रो - कबड्डीच्या मुंबईतील सामन्यांच्या तारखांना एनएससीआय उपलब्ध आहे ; पण त्याचे भाडे खूपच जास्त आहे . आम्ही अंधेरीच्या शहाजी राजे क्रीडा संकुलाबरोबर चर्चा करीत आहोत ; पण प्रो - कबड्डी लढतींसाठी त्यांच्याकडे पुरेशी जागा नाही , असे यू मुम्बाची मालकी असलेल्या युनिलायझर स्पोर्टस्चे सीईओ सुप्रातिक सेन यांनी सांगितल्याचे वृत्त आहे . त्यांनी आम्ही आशा सोडलेली नाही ; पण सध्या तरी चांगला पर्याय दिसत नसल्याचे सांगितले . नाशिकचा पर्याय ; पण . . . यू मुम्बा व्यवस्थापन नाशिकच्या मीनाताई ठाकरे इनडोअर स्टेडियमचा विचार करीत आहे . त्याची क्षमता एनएससीआयपेक्षा एक हजाराने कमी असेल ; पण त्याचे भाडे केवळ 15 हजार आहे . मात्र , नाशिकला लढती घेण्यात संघाच्या प्रवासाचा प्रश्न येऊ शकतो . मुंबईबाहेरील अनेक संघांना भाड्यापोटी खूपच कमी रक्कम मोजावी लागते , या परिस्थितीत मुंबईने हा अतिरिक्त खर्च का सोसावा , असाही दावा होत आहे . महागड्या ठिकाणांचा लीगना फटका एनएससीआयमधील खेळांच्या लढती मुंबईबाहेर जाण्याची ही पहिली वेळ नव्हती . प्रीमियर बॅडमिंटन लीग , प्रो - कुस्ती लीग , अल्टिमेट टेबल टेनिस लीगने यापूर्वीच एनएससीआयचे वाढते भाडे लक्षात घेऊन मुंबईतील लीगच्या लढती अन्यत्र नेल्या आहेत ."
sports,"धोनी हा माझ्यासाठीही प्रेरणास्थानच - मनप्रीत सिंग ‘‘भारतीय क्रिकेट संघाचा माजी कर्णधार महेंद्रसिंग धोनी हा अतिशय संयमी व जिगरबाज खेळाडू आहे . माझ्यासाठीही तो प्रेरणास्थान असून त्याची मालकी असलेल्या रांची रेज संघाकडून मी हॉकी इंडिया लीगमध्ये खेळत आहे , ही माझ्यासाठी अभिमानास्पद गोष्ट आहे , ’’ असे आंतरराष्ट्रीय हॉकीपटू मनप्रीत सिंगने सांगितले . धोनीकडून मिळणाऱ्या मार्गदर्शक सूचनांचे कौतुक करताना मनप्रीत म्हणाला , ‘‘सामन्यात कितीही दडपण आले किंवा आव्हान मोठे असले तरी शांतचित्ताने व आत्मविश्वासाने कसे खेळायचे , हे आम्ही त्याच्याकडून शिकलो आहे . कासवाच्या गतीने यश मिळवण्याचेच आमचे ध्येय असते . आमच्या संघाचा कर्णधार अॅश्ले जॅक्सन हादेखील क्रिकेटचा चाहता असून त्यालाही धोनीच्या संयमी वृत्तीचे खूप कौतुक वाटत असते . धोनी ज्याप्रमाणे संघातील खेळाडूंमध्ये चांगला समन्वय ठेवण्याबाबत हुकमी कर्णधार मानला जातो , त्याप्रमाणेच अॅश्ले हादेखील उत्तम कर्णधार आहे . जरी आम्ही गोल स्वीकारले तरी त्याबद्दल कोणताही त्रागा न करता पराभवाच्या छायेतून कसा विजय मिळवता येईल , याचा अॅश्ले सतत विचार करीत असतो . ’’ ‘‘धोनी हा नेहमी आमच्या संघाचे प्रशिक्षक हरेंदरसिंग यांच्याशी चर्चा करीत असतो व आमच्या कामगिरीचा आढावा घेतो . संघातील प्रत्येक खेळाडूने क्षमतेच्या शंभर टक्के कामगिरी करावी अशीच धोनी याची अपेक्षा असते व तो ही अपेक्षा हरेंदरसिंग यांच्याजवळ बोलून दाखवतो व हरेंदरसिंग हा उपदेश आमच्यापर्यंत पोहोचवतात , ’’ असे मनप्रीतने सांगितले . रांची संघाचा हॉकी इंडिया लीगमधील पहिला सामना २१ जानेवारी रोजी मुंबई येथे दबंग मुंबई संघाबरोबर होणार आहे . मंगळवारी भारत ‘ अ ’ संघाचा इंग्लंडविरुद्ध सराव सामना ; युवराज , नेहरा , धवन पुनरागमनासाठी सज्ज मुंबई : जवळपास एक दशक भारतीय संघाच्या नेतृत्वाची धुरा सांभाळणाऱ्या महेंद्रसिंग धोनीच्या नावापुढे कर्णधार हे विशेषण मंगळणारी अखेरची सोबत करणार आहे . इंग्लंडविरुद्ध होणाऱ्या पहिल्या सराव सामन्यात धोनी भारत ‘अ’ संघाचे नेतृत्व करणार आहे . त्यामुळेच ब्रेबॉर्न स्टेडियमवर होणाऱ्या या सामन्याला एक वेगळे महत्त्व प्राप्त झाले आहे . याचप्रमाणे भारतीय संघात पुनरागमन करणाऱ्या युवराज सिंगच्या कामगिरीकडे या सराव सामन्यात सर्वाचे लक्ष असेल . जूनमध्ये इंग्लंड येथे होणाऱ्या चॅम्पियन्स करंडक क्रिकेट स्पध्रेच्या पाश्र्वभूमीवर युवराजला संघात स्थान देण्यात आले आहे . याचप्रमाणे डावखुरा वेगवान गोलंदाज आशीष नेहराचे कौशल्यसुद्धा या सामन्यात पाहायला मिळेल . शस्त्रक्रियेनंतर तो भारतीय संघात परतला आहे . याशिवाय सलामीवीर शिखर धवनच्या कामगिरीकडेसुद्धा सर्वाचे लक्ष असेल . बोटाच्या दुखापतीतून सावरल्यानंतर रणजी क्रिकेटमध्ये तो खेळला होता . ऑक्टोबर महिन्यात न्यूझीलंडविरुद्धची मालिका खेळल्यावर धोनी ७०हून अधिक दिवसांच्या विश्रांतीनंतर प्रथमच व्यावसायिक क्रिकेट खेळणार आहे . त्यामुळे स्पर्धात्मक क्रिकेटकडे जाताना हा सराव त्याच्यासाठी उपयुक्त ठरेल . मात्र झारखंडच्या रणजी संघासोबत त्याने नियमित सराव या कालावधीत केला आहे . कसोटी मालिकेत ० - ४ असा मानहानीकारक पराभव पत्करणारा इंग्लंडचा संघ नाताळच्या सुटीनंतर मर्यादित षटकांची मालिका खेळण्यासाठी पुन्हा भारतात आला आहे . त्यांच्या कसोटी संघातील नऊ खेळाडू सहा मर्यादित षटकांच्या सामन्यासाठीही खेळत आहेत . महत्त्वाचा फलंदाज जो रूटचा या संघात समावेश नाही . तो १२ जानेवारीला संघात सामील होणार आहे ."
sports,"आंतरराष्ट्रीय नेमबाज राही सरनोबत हिला केंद्र सरकारचा अर्जुन पुरस्कार आज जाहीर झाला . तसा मेल तिला मिळाल्याचे तिच्या कुटुंबियांनी सांगितले . हा पुरस्कार मिळविणारी ती कोल्हापुरातील पाचवी खेळाडू आहे . यापूर्वी हा पुरस्कार राष्ट्रीय टेबल टेनिसपटू शैलजा साळोखे , हिंदकेसरी गणपतराव आंदळकर , सुवर्णकन्या तेजस्विनी सावंत , गोल्डन बॉय वीरधवल खाडे यांना मिळाला आहे . उपजिल्हाधिकारी पदावर कार्यरत असलेल्या राहीने नेमबाजीमध्ये सातत्य राखत यंदा जकार्ता येथे झालेल्या आशियाई क्रीडा स्पर्धेत सुवर्णपदक मिळविले . त्यानंतर तिची अर्जुन पुरस्कारासाठी शिफारस झाली होती . हा पुरस्कार तिला मिळणार का , याची उत्सुकता शिगेला पोहोचली होती . तिला पुरस्कार मिळाल्याचे जाहीर होताच क्रीडाप्रेमींत आनंदोत्सव झाला ."
sports,"भारतीय संघाचा कप्तान व धडाकेबाज फलंदाज विराट कोहली वेस्ट इंडिजविरुद्धच्या एकदिवसीय मालिकेत सचिन तेंडुलकरचा विक्रम मोडण्याच्या मार्गावर आहे . वेस्ट इंडिजविरोधात भारत पाच एकदिवसीय सामन्यांची मालिका खेळणार आहे . पहिला सामना 21 ऑक्टोबर रोजी रंगणार आहे . वेस्ट इंडिजविरूद्ध एकदिवसीय सामन्यांमध्ये सचिन तेंडुलकरने 39 सामन्यांमध्ये 52.73च्या सरासरीनं 1573 धावा केल्या आहेत . यामध्ये चार शतकांचा व 11 अर्धशतकांचा समावेश आहे . वेस्ट इंडिजविरुद्ध एकदिवसीय सामन्यांमध्ये सर्वाधिक धावा करण्याचा हा विक्रम सचिनच्या नावावर आहे . विराट कोहलीनं विंडिजविरोधात 27 एक दिवसीय सामन्यांमध्ये 60.30 च्या सरासरीनं 1387 धावा केल्या आहेत . आता त्याला सचिनचा विक्रम मोडण्यासाठी अवघ्या 187 धावांची गरज असून त्याचा धडाका बघता पाच सामन्यांमध्ये तो 187 धावा नक्कीच करेल अशी अपेक्षा आहे . विंडिजविरोधात एकदिवसीय सामन्यांमध्ये सर्वाधिक धावा करणाऱ्या भारतीय खेळाडूंमध्ये राहूल द्रविड तिसऱ्या स्थानावर आहे . द्रविडनं 40 सामन्यांमध्ये 42.12 च्या सरासरीनं 1348 धावा केल्या असून यामध्ये तीन शतकं व आठ अर्धशतकांचा समावेश आहे . तर 27 सामन्यांमध्ये 1142 धावा करणारा सौरभ गांगुली चौथ्या स्थानावर आहे . विंडिजविरोधात एकदिवसीय सामन्यांमध्ये 1000 धावांचा टप्पा सचिन , विराट , राहूल व सौरभ या केवळ चार भारतीय फलंदाजांना पार करता आलेला आहे ."
sports,"रुमानियाच्या सिमोना हालेपने इटालियन ओपनच्या दुसऱ्या फेरीत जपानच्या नाओमी ओसाकाचा ६ - १ , ६ - ० असा धुव्वा उडविला . जागतिक क्रमवारीतील अव्वल स्थान राखण्यासाठी सिमोनाला या स्पर्धेत लक्षवेधी कामगिरीची गरज आहे . तिला किमान उपांत्यपूर्व फेरी गाठण्याची गरज आहे . नाओमीविरुद्ध मार्च महिन्यात इंडियन वेल्समधील स्पर्धेत ती केवळ तीन गेमच्या मोबदल्यात गारद झाली होती . या वेळी नाओमीने २ - ० अशी आघाडी घेण्याची संधी दवडली . तिने चार ब्रेकपॉइंट वाया घालविले . त्यानंतर ती सलग ११ गेम हरली . पहिल्या मॅचपॉइंटला नाओमीने ‘सेकंड सर्व्ह’ असूनही चेंडू परतविण्याचा नुसता प्रयत्नसुद्धा केला नाही . गेल्या वर्षी सिमोनाने अंतिम फेरी गाठली होती ; पण तिचा घोटा मुरगाळला . त्यामुळे तिला एलिना स्विटोलिनाविरुद्ध पराभूत व्हावे लागले . सिमोनाची अव्वल क्रमांकासाठी डेन्मार्कच्या कॅरोलीन वॉझ्नीयाकीशी चुरस आहे ."
lifestyle,"कडीपत्ता हा भारतीय आहारातला एक अविभाज्य घटक असून ते एकप्रकारचे औषधही आहे . पदार्थांना स्वाद देणारा हा कडीपत्ता आरोग्यासाठी अनेक अंगांनी फायदेशीर असतो . घरात सहज उपलब्ध असणारा आणि बाजारातही अगदी कमी किंमतीत मिळणारा कडीपत्ता नेमका कसा फायदेशीर असतो पाहूयात . १ . जेवणातील स्वाद वाढून जेवण अधिक रुचकर होण्यास मदत होते . २ . जुलाब झाले असता कडीपत्त्याच्या ताज्या पानांचा रस घेतल्यास हा त्रास कमी होण्यास मदत होते . अर्धा कप प्यायला की पोटातल्या वेदना आणि जुलाबाचा वेग नियंत्रणात येण्यास मदत होते . ३ . ज्यांना पचनाच्या तक्रारी असतात . वारंवार अजिर्ण होते , जेवल्यावर अस्वस्थ होते . गॅसेसचा त्रास होतो त्यांनी कढीपत्त्याची दहा पाने वाटून त्यात सैंधव मीठ मिसळून ते चटणीसारखे खावे . ४ . कडीपत्ता नियमित खाल्ल्याने लवकर म्हातारपण येत नाही . ५ . मधुमेही रुग्णांनी दहा बारा कच्ची पाने दिवसातून तीनदा चावून खावीत . त्यामुळे रक्तातील साखरेचे प्रमाण कमी होण्यास मदत होते . ६ . कडीपत्त्याची पाने वाळवून चूर्ण करून ती खोबरेल तेलात मिसळून ते तेल डोक्याला लावावे . केस लवकर पांढरे होत नाहीत . तसेच यामुळे केसांची गळती कमी होऊन केस वाढायला मदत होते . ७ . सर्दी खोकल्यासारखे त्रास होत असतील तर अशांनी अनुशापोटी कढीपत्त्याची पाने चावून खावीत . ८ . यकृताच्या आजारात कडीपत्ता अतिशय उपयुक्त असतो . कोणत्याही प्रकारच्या काविळीत कडीपत्ता चावून खाणे हा साधा घरगुती उपाय आहे . ९ . पित्त वाढून सकाळी पित्ताची उलटी होत असेल तर मिरी , आले आणि सैंधव मिसळून कढीपत्त्याची पाने कुटून एकत्र करून खावे याने पित्त वाढत नाही . उलटी आणि मळमळ थांबते . १० . डोळ्यांचे आरोग्या उत्तम राहण्यासाठीही कडीपत्ता फायदेशीर असतो . त्यामुळे आहारात कडीपत्त्याचा समावेश आवर्जून करावा ."
entertainment,"‘राजी’ या चित्रपटात साकारलेली दमदार भूमिका आणि आपल्या अप्रतिम अभिनय कौशल्याने आलिया भट्टने पुन्हा एकदा स्वतःला सिद्ध केलं . या चित्रपटासोबतच आणखी एका गोष्टीची जोरदार चर्चा पाहायला मिळत आहे ती म्हणजे आलिया आणि रणबीर कपूरच्या अफेअरची . ‘राजी’चं स्क्रिनिंग असो किंवा सोनम कपूरचं लग्न , या दोघांना एकत्र पाहिल्यामुळे ते एकमेकांना डेट करत आहेत का असा प्रश्न अनेकांच्या मनात डोकावू लागला . नुकत्याच एका मुलाखतीत आलियाला रणबीरसोबतच्या अफेअरच्या चर्चांविषयी विचारले असता , तिने दिलेल्या उत्तरामुळे अनेकांच्याच भुवया उंचावल्या आहेत . सोशल मीडियावर आलिया आणि रणबीर यांचे बरेच फोटो व्हायरल झाल्यानंतर त्यांच्या रिलेशनशिपविषयीच्या चर्चांना उधाण आलं . याच फोटोवरून आलियाला प्रश्न विचारला असता लाजेनं तिचा चेहरा लालबुंद झाला होता . रजत शर्मा यांच्या ‘आप की अदालत’ या कार्यक्रमात तिने हजेरी लावली होती . या मुलाखतीत त्यांनी आलियाला सोशल मीडियावर आणि प्रसारमाध्यमांमध्ये रणबीरसोबतच्या फोटोंबद्दल विचारलं . ‘अफेअर असलं तरी मी मोकळेपणानं सांगणार नाही कारण मला ते मान्य करायचं नाहीये , ’ असं पेचात पाडणारं उत्तर आलियाने दिलं . रणबीरचं नाव घेताच लाजेनं लाल झालेला चेहरा लपवण्याचाही तिने प्रयत्न केला . वाचा : ऐश्वर्याचा ‘कान’मधला हा ड्रेस तयार करण्यासाठी लागले तब्बल ३ हजार तास आलिया आणि रणबीर आगामी ‘ब्रह्मास्त्र’ या चित्रपटात एकत्र काम करत आहेत . रणबीरचा स्वभाव अत्यंत शांत असून कोणत्याच गोष्टींचा तो स्वतःवर फारसा परिणाम होऊ देत नसल्याचंही तिनं या मुलाखतीत सांगितलं ."
lifestyle,"मासिक पाळीच्या दिवसांत सॅनिटरी नॅपकिन्स वापरायचे की पूर्वीच्या स्त्रिया वापरत तसा सुती कपडा वापरायचा , स्वच्छता कशी पाळायची यावर तज्ज्ञ मंडळींनी केलेलं मार्गदर्शन - भाग – १ तीन आठवडय़ांपूर्वी ‘पॅडमॅन’ या हिंदी सिनेमाचा ट्रेलर लाँच झाला . तामिळनाडूच्या अरुणाचलम मुरुगनंथम या सामाजिक कार्यकर्त्यांच्या आयुष्यावर ‘पॅडमॅन’ हा सिनेमा आहे . ग्रामीण भागात सॅनिटरी नॅपकिन्स बनवून मोठय़ा प्रमाणावर रोजगार उपलब्ध करून देण्याचं महत्त्वपूर्ण काम या माणसाने केलं . सिनेमाच्या ट्रेलरने सॅनिटरी नॅपकिन्स या महत्त्वपूर्ण विषयाचा विचार करायला भाग पाडलं . या निमित्ताने नवीन वर्षांतील पहिल्याच महिन्याचा ‘लोकजागर’ या मालिकेचा विषय आहे सॅनिटरी नॅपकिन्स . सॅनिटरी नॅपकिन्स वापरताना स्वच्छता टिकवून ठेवणं हे अत्यंत महत्त्वाचं आहे . त्यामुळे मालिकेचा पहिला लेख त्याविषयीच्या स्वच्छता आणि काळजी घेण्याबद्दल ; तसंच काही गैरसमजांबद्दलही . मासिक पाळी हा विषय मुळातच गोपनीय ठेवला जातो . याविषयी कोणाला काही सांगायचं नाही , कुठे काही बोलायचं नाही , पाळी सुरू झाली आहे हेही सांगायचं नाही अशा गोष्टी घडतात . त्यामुळे त्यासंबंधीच्या स्वच्छतेबद्दल तर बोलणं दूरच राहिलं . पाळी सुरू असताना सॅनिटरी पॅड बदलणं ही अत्यंत महत्त्वाची गोष्ट असते . शाळा , कॉलेज , ऑफिस किंवा अन्य कोणत्याही ठिकाणी पॅड बदलणं हे संकोचल्यासारखं वाटतं . मग अशा वेळी एखादी स्त्री तो पॅड तासन्तास तसाच ठेवते आणि घरी जाऊन बदलते . पण त्यावर ‘असं करू नये . पॅड वेळच्या वेळी बदलायलाच हवं’ असे सल्ले दिले जातात . पॅड कधी आणि का बदलणं याबद्दल काही गैरसमज आहेत . सॅनिटरी पॅड्स बदलणं हे स्वच्छतेच्या दृष्टिकोनातून महत्त्वाचं आहे . खूप रक्तस्राव झालेला सॅनिटरी पॅड बराच वेळ तसाच ठेवला तर त्या स्त्रीला त्याचा त्रास होऊ शकतो . पण ते सतत बदलत राहिलं पाहिजे हा समज चुकीचा आहे . याबद्दल स्त्रीरोगतज्ज्ञ डॉ . निखिल दातार सांगतात , ‘मासिक पाळीतील रक्तस्राव हा लघवी , संडास , घाम यांसारखाच नैसर्गिक स्राव आहे . त्यामुळे सॅनिटरी पॅड किती वेळाने बदलावा याचं कोणतंच शास्त्रीय परिमाण नाही . कारण वेगवेगळ्या सॅनिटरी पॅड्सच्या रक्तस्त्रावशोषून घेण्याच्या क्षमता वेगवेगळ्या असतात . प्रत्येक स्रीला होणाऱ्या रक्तस्रावाचं प्रमाणही कमी - जास्त होत असतं . त्यामुळे त्या स्रीने वापरलेलं पॅड कधी आणि किती भरेल हे तिच्या रक्तस्रावावर अवलंबून असतं . त्यानुसार तिने पॅड बदलायला हवा’ सॅनिटरी पॅड्समध्ये केमिकल्सचा वापर केलेला असतो हा गैरसमजही डॉ . निखिल खोडून काढतात . अशा प्रकारचं कोणतंही केमिकल त्यात नसतं हे ते स्पष्ट करतात . मासिक पाळीत गर्भाशय , अंडाशय हे जसं महत्त्वाचं असतं ; तसंच योनिमार्गाच्या भोवतालची जागाही महत्त्वाची ठरते . ती स्वच्छच असायला हवी . पाळीत सतत रक्तस्राव होत असल्याने तेथील जागा ओलसर असणं स्वाभाविक आहे . पण तरी ती जागा शक्य तितकी कोरडी ठेवणं गरजेचं असतं . कारण सतत ओलसर राहून त्या त्वचेवर पुरळ ( रॅशेस ) उमटण्याची शक्यता असते . तसंच कधी कधी जंतुसंसर्ग ( फंगल इन्फेक्शन ) होण्याचाही संभव असतो . या जंतुसंसर्गामुळे आणखी काही आजार होऊ शकतात . त्यामुळे पॅड्स बदलण्याचा ठरावीक कालावधी नसला तरी त्यामुळे योनिमार्गाभोवतीची त्वचा ओलसर राहतेय का , याचा विचार व्हायला हवा . आजही काही भागांमध्ये काही स्त्रिया पॅड्सऐवजी सुती कपडा वापरतात . सॅनिटरी पॅड्सची जास्त किंमत काही भागांमधल्या स्त्रियांना परवडत नाही . आता खरं तर कमी किमतीचे पॅड्स सर्वत्र विक्रीसाठी उपलब्ध आहेत . पण तरीसुद्धा अजूनही अशीही काही ठिकाणं आहेत ; जिथे मासिक पाळीत आजही सुती कपडाच वापरला जातो . सुती कपडय़ापेक्षा सॅनिटरी पॅड्स चांगले असंही सांगितलं जातं . असं सांगण्याचं एक कारण आहे . पाळीत वापरला गेलेला कपडा स्वच्छ धुवून कोरडा केला नाही तर त्याचा त्रास होतो . डॉ . निखिल दातार याबद्दल सविस्तर सांगतात , ‘सॅनिटरी पॅड्सचं काम साधारण डायपरसारखंच असतं . डायपर लघवी शोषून घेतो तर सॅनिटरी पॅड रक्तस्त्राव शोषून घेतो . त्यामुळे जसं डायपर अमुक तासांनी बदलायला हवं असं म्हटलं जात नाही तसंच सॅनिटरी पॅड्सचंही आहे . लहान मुलांचे लंगोट स्वच्छ धुऊन कोरडे केले जातात . स्त्रियांच्या बाबतीत असं होत नाही . त्या पाळीच्या काळात वापरत असलेला सुती कपडा नीट न धुतल्यामुळे अस्वच्छ राहणं , तो कपडा इतर लोकांना दिसू नये म्हणून तो आडोशाला वाळवला जाणं , त्यामुळे तो कोरडा न होणं ; या कारणांमुळे जंतूससंर्ग होऊन रोगराई पसरते . लहान मुलांच्या डायपरमध्ये लघवी शोषून घेण्याची क्षमता लंगोटपेक्षा जास्त असते . तेच गणित सुती कपडा आणि पॅड्स यांना लागू होतं . सॅनिटरी पॅड्स परवडू शकत नसतील किंवा अन्य काही कारणांमुळे ते वापरायचे नसतील तर जास्तीत जास्त रक्तस्त्राव शोषणारा कपडा वापरावा . त्याच्या घडय़ा करून त्याची रक्तस्त्राव शोषून घेण्याची क्षमता वाढतेय का ते बघावं . योनिमार्गाभोवतीची जागा जास्तीत जास्त कोरडी ठेवण्यासाठी कपडय़ाची रक्तस्त्राव शोषून घेण्याची क्षमता वाढवावी . योनिमार्गाभोवतीची जागा ओलसर राहिली तर जंतुसंसर्ग होऊ शकतो . तो टाळण्यासाठी तिथे ओलसरपणा येऊ देता कामा नये . ’ ‘पीरिएड्स आर नॅचरल . . डोंट फील बॅड’ असं सांगणारा एक व्हिडीओ फेसबुकवर फिरत होता . त्यात गावात राहणारी एक शाळेत जाणारी मुलगी पाळी आली म्हणून शाळेत जात नाही . पॅड्सऐवजी सुती कपडा वापरते . त्यातून रक्तस्त्राव नीट शोषला जात नाही . त्यामुळे ती शाळेत जात नाही . तिच्या वडिलांना तिची पॅड्स वापरण्याची गरज कळते आणि ते तिला पॅड्स आणून देतात , अशा आशयाचा तो व्हिडीओ व्हायरल झाला होता . विचार करायला लावणाऱ्या या व्हिडीओमधल्या मुलींसारख्या कित्येक मुली राज्यभर , देशभर असतील . त्यांच्यापैकी अनेकांना सॅनिटरी पॅड्स परवडणारे नसतात तर काहींपर्यंत सॅनिटरी पॅड्सबद्दलची पुरेशी माहिती पोहोचतही नाही . काहींना ते कसे वापरायचे ते नीट माहीत नसतं . काही गावांमध्ये आधीच्या पिढीतील स्रियांनी सुती कपडाच वापरलेला असतो . त्यांच्या पुढच्या पिढीनेही तसंच करावं ही मानसिकता प्रवाहात तशीच पुढे पुढे जात राहते आणि तरुण मुली सॅनिटरी नॅपकिन्सपासून फार दूर राहतात . पण त्यावरही मात करता येते . सॅनिटरी पॅड्स विकत घेणं परवडणारं नसेल त्यांनी जास्तीत जास्त रक्तस्त्राव शोषून घेईल अशा प्रकारचा कपडा वापरावा . जेणेकरून योनिमार्गाभोवतीचा भाग ओलसर न राहता कोरडाच राहील . बाळाचं डायपर आणि स्त्रियांचं सॅनिटरी पॅड यांचं काम एकच आहे . द्रवपदार्थ शोषून घेणे . बाळाचं डायपर खूप ओलसर असेल आणि बराच वेळ बदललं नाही तर त्या बाळाच्या त्वचेवर पुरळ येतं . असंच पुरळ स्त्रियांची योनिमार्गाभोवतीची जागा ओली राहिली की तिथे येतं . असं पुरळ येण्याचं प्रमाण बाळांपेक्षा स्रियांमध्ये जास्त आहे . कारण स्रियांना त्या भागातील त्वचेवर केस असतात . तेथील त्वचेला हवा आणि सूर्यप्रकाश कमी मिळतो . बाळांना त्वचा कोरडी राहण्यासाठी लंगोट , डायपर असं न घालता काहीही न घालता काही वेळ तसंच ठेवता येतं . स्त्रियांच्या बाबतीत तसं होऊ शकत नाही . या सगळ्यामागे एक विशिष्ट मानसिकता दडली आहे . मासिक पाळीबद्दल कोणाशी काहीच बोलायचं नाही , कोणाला काही सांगायचंही नाही , असा बहुतांशी महिलांचा दृष्टिकोन असतो . त्यामुळे त्यांना होत असलेला त्रासही दुर्लक्षितच होतो . एखादी स्त्री तिच्या लहान मुलाला झालेल्या जंतुसंसर्गाबद्दल दहा जणांशी मोकळेपणाने चर्चा करेल ; पण स्वतःच्या जंतुसंसर्गाबद्दल चकार शब्द काढणार नाही ; हा विरोधाभास आजही ठिकठिकाणी जाणवतो . आता सॅनिटरी नॅपकिन्सना टॅम्पून्स , कप्स असे पर्याय आले आहेत . या सगळ्याचंच काम रक्तस्राव शोषून घेणं हेच आहे . पण प्रत्येक स्त्री तिच्या सोयीनुसार आणि तिला होत असलेल्या रक्तस्रावानुसार पर्यायाची निवड करते . एखाद्या स्त्रीला खूप जास्त रक्तस्राव होत असेल आणि तो नेमका किती जास्त होतोय हे जाणून घ्यायचं असेल तर ते मोजण्यासाठी कप्स जास्त उपयोगी ठरत असतील . पण कप्स वापरण्याबद्दल काही गैरसमज आहेत . त्यामुळेच ते वापरण्याचं प्रमाण आजही फारसं नाही . मुंबईतील सायन हॉस्पिटलमधील स्त्रीरोग विभागातील असिस्टंट प्रोफेसर डॉ . प्रज्ञा सुपे याबद्दल सांगतात , ‘मेन्स्ट्रअल कप्स वापरणाऱ्या स्त्रियांची संख्या अजून तरी म्हणावी तितकी जास्त नाही . हे कप्स वापरण्याबद्दल काही गैरसमज आहेत . ते आधी दूर करायला हवेत . कप्स वापरले तर फारशी स्वच्छता राहणार नाही , कप्समुळे गळती होऊ शकते असे काही गैरसमज आहेत . पण योग्य त्या साइजचा कप घेतला की गळती होणार नाही , हे लक्षात घ्यायला हवं . असं केल्याने कप्सचादेखील योग्य प्रकारे वापर करता येतो . ’ आणखी एक गैरसमज डॉ . सुपे दूर करतात . सॅनिटरी पॅडचे ब्रॅण्ड बदलणं , हे चांगलं नाही ; या गैरसमजाविषयी डॉ . सुपे सांगतात , ‘एखाद्या मुलीला अचानक पाळी आली आणि तिच्याकडे पॅड नसेल तर ती साहजिकच तिच्या सोबत असणाऱ्या मुलीकडून पॅड घेणार . तिला तिच्या नेहमीच्याच ब्रॅण्डचाच पॅड मिळेल याची शाश्वती नाही . पण म्हणून तिला त्या वेगळ्या ब्रॅण्डच्या पॅडचा त्रास होईल , असं नाही . ’ मासिक पाळीत अनेक गोष्टींवर र्निबध लागू असतात . ‘हे करू नये आणि ते टाळावं’ याची मोठी यादी असते . त्यापैकीच एक म्हणजे ‘घट्ट कपडे घालू नये’ . आपल्याकडे घट्ट कपडे म्हणजे साधारणपणे जीन्स . पण अनेक तरुण मुली मासिक पाळीच्या दिवसांमध्ये जीन्स घालण्याला प्राधान्य देतात तर काही पाळीच्या दिवसांमध्ये जीन्सवर फुली मारतात . पण यातलं काय चूक आणि काय बरोबर याचा खुलासा डॉक्टर करतात . डॉ . दातार सांगतात , ‘पाळीच्या दिवसांमध्ये घट्ट कपडय़ांचा त्रास होत नाही . शरीराच्या ज्या भागात हवा , सूर्यप्रकाश मिळत नाही , सतत घाम येतो , पुष्कळ केस असतात त्या जागेत ओलसरपणा राहिला तर अॅलर्जी , जंतुसंसर्ग होण्याची शक्यता असते . म्हणून घट्ट कपडे आणि मासिक पाळी याचा संबंध लावला जातो . पण एखादी स्त्री २४ तास एसीमध्ये बसत असेल किंवा तिला फारसा घाम येत नसेल तर तिने घट्ट कपडे घातले किंवा सैल कपडे घातले याचा काहीच फरक पडत नाही . ’ याबद्दलच डॉ . सुपेही सांगतात , ‘मासिक पाळीत घट्ट कपडे घालावे की सैल कपडे हा प्रत्येकीच्या सोयीचा भाग आहे . जास्त घट्ट कपडय़ांमध्ये पॅड मांडीला घासून त्वचेला त्रास होऊ शकतो म्हणून शक्यतो सैल कपडे घालावेत . असा त्रास सगळ्यांनाच होतो असंही नाही . त्यामुळे सरसकट घट्ट कपडे आणि त्रास असं समीकरण लावू नये . ’ सॅनिटरी पॅड्स सगळ्यांनाच परवडतात असं नाही . पण आता ग्रामीण भागांमध्येही बचत गट , स्वयंसेवी संस्था कमी दरातले सॅनिटरी पॅड्स बनवतात . हे पॅड्स फक्त ग्रामीण भागातच नाही तर शहरी भागातही विक्रीस येतात . पण त्याकडे बघण्याचा दृष्टिकोन वेगळा असतो . मोठय़ा ब्रॅण्डचे पॅड म्हणजे गुणवत्तेने चांगले आणि कमी दराचे पॅड्स म्हणजे कमी गुणवत्तेचे ही मानसिकता आजही स्त्रियांमध्ये काही प्रमाणात दिसून येते . डॉ . प्रज्ञा सुपे हेच पटवून देतात , ‘ब्रॅण्डेड पॅड्सच्या किमती जास्त म्हणजे ते पॅड्स उत्तम दर्जाचे आणि बचत गट आणि स्वयंसेवी संस्था यांनी तयार केलेले पॅड्स स्वस्तात म्हणून कमी दर्जाचे ही मानसिकता खोडून काढली पाहिजे . मुळात हे समीकरणच चुकीचं आहे . बचत गट किंवा स्वयंसेवी संस्थांनी तयार केलेले पॅड्स स्वस्त असले तरी तेही उत्तम दर्जाचे असू शकतात . ’ याबद्दलच डॉ . निखिल दातार महत्त्वपूर्ण मुद्दा सविस्तर मांडतात , ‘सातत्याने दिलेली ठरावीक गुणवत्ता म्हणजे ब्रॅण्ड . बचत गट किंवा दुसरी एखादी संस्था ठरावीक गुणवत्तेचे पॅड्स सातत्याने बनवत असेल तर तोही एक ब्रॅण्ड होऊ शकतो . या ब्रॅण्डचे पॅड्स घ्यायचे की नाहीत हे त्या - त्या स्त्रीने ठरवायचं असतं . त्या पॅडमध्ये वापरलेल्या घटकांचा तिला त्रास तर होत नाहीये ना , त्यात कापसाचं प्रमाण किती आहे , रक्तस्त्राव शोषून घेण्याची क्षमता किती आहे , ते वापरल्यामुळे घाम येतो की नाही , त्यामुळे इतर कपडे खराब झाले आहेत का , या सगळ्याच गोष्टींच्या बाबतीत विचार करून नंतरच त्या ब्रॅण्डचे पॅड्स घ्यायचे की नाही हे ती स्त्री ठरवते . स्वयंसेवी संस्था किंवा बचत गट उतम गुणवत्तेत सातत्य टिकवत पॅड्स तयार करत असेल तर तो एक चांगला ब्रॅण्ड होऊ शकतो . पण हे तुलनेने कमी होताना दिसतं . त्यामुळे ते घेताना ग्राहक विचार करतो . ’ मासिक पाळीबद्दल ज्याप्रमाणे जागरूकता होत आहे तशीच पाळीच्या दिवसांमधील स्वच्छतेबद्दलही व्हायला हवी . कपडे वापरावेत की सॅनिटरी पॅड्स हा प्रत्येक स्त्रीचा वैयक्तिक प्रश्न आहे . पण जे वापरलं जाईल त्यात स्वच्छता कशी टिकून राहील याचा विचार करणं खूप महत्त्वाचं ठरतं . सॅनिटरी पॅड्स वापरले तर त्याबद्दलचे गैरसमज दूर करायला हवेत . तसंच कापड वापरलं तर ते स्वच्छ धुवून सूर्यप्रकाशात पूर्णपणे कोरडं व्हायला हवं . मासिक पाळी , सॅनिटरी पॅड्स , सुती कपडा , कप्स , टॅम्पून या साऱ्याबद्दल चार जणी सांगतात म्हणून त्याकडे लक्ष न देता सत्य पडताळून त्याबद्दलची माहिती घेणं आवश्यक आहे . मुळात या सगळ्यासाठी त्याबद्दल जवळच्या व्यक्तीशी बोलणं अत्यंत गरजेचं असतं . ‘पॅडमॅन’च्या ट्रेलरमधले दोन संवाद अगदी अर्थपूर्ण आहेत . सिनेमाचा नायक त्याच्या बहिणींना सॅनिटरी पॅड्स देतो . तेव्हा त्याची बहीण म्हणते , ‘बहन को कोई ऐसी चीज देता है क्या ? ’ त्यावर सिनेमाचा नायक , ‘नहीं , पर देनी चाहिए . राखी बांधी थी ना तो रक्षा का वचन निभा रहा था . ’ हा संवाद महत्त्वपूर्ण वाटतो . काही स्त्रियांची मानसिकता त्याच ट्रेलरच्या आणखी एका संवादातून दिसते . ‘हम औरतों के लिए बीमारी से मरना शरम के साथ जीने से बहतर है’ ही मानसिकता पूर्णपणे बदलेल तेव्हाच खऱ्या अर्थाने पाळीच्या दिवसांच्या स्वच्छतेबद्दल जागरूकता होईल . चैताली जोशी – response . lokprabha @ expressindia . com / @ chaijoshi11 सौजन्य – लोकप्रभा"
lifestyle,"हवा प्रदूषण जास्त असलेल्या भागातील लोकांना निद्रानाश जडण्याची शक्यता ६० टक्क्यांनी अधिक असते . त्यांना गुड नाइट स्लीपऐवजी बॅड नाइट स्लीपचा सामना रोजच करावा लागतो . अमेरिकेतील वॉशिंग्टन विद्यापीठाच्या सहायक प्राध्यापक मार्था इ बिलिंग्ज यांनी सांगितले , की या अभ्यासातून हवा प्रदूषणाचा नवा धोका लक्षात आला आहे . हवा प्रदूषणामुळे केवळ फुफ्फुस व हृदयाचेच रोग जडतात असे नाही तर झोपेवरही वाईट परिणाम होतो . सरासरी ६८ वर्षे वयाच्या १८६३ लोकांवर याबाबत प्रयोग करण्यात आले . नायट्रोजन ऑक्साइडचे प्रमाण वाहतूक प्रदूषणात जास्त असते , शिवाय हे कण पीएम २ . ५ प्रकारचे म्हणजे सूक्ष्म असतात . या सगळय़ा सहभागी रुग्णांचा अभ्यास १ ते ५ वर्षे या कालावधीसाठी करण्यात आला . त्यांच्या झोपेची क्षमता मोजण्यात आली . ते बिछान्यात किती वेळ जागे व किती वेळ झोपलेले असतात याची नोंद घेण्यात आली . रिस्ट अॅक्टिग्राफीने झोपेतील हालचाली लागोपाठ सात दिवस तपासण्यात आल्या . यात संशोधकांना असे दिसून आले , की पाच वर्षे नायट्रोजन ऑक्साइड जास्त असलेल्या भागातील लोकांमध्ये निद्रानाशाचा किंवा कमी झोपेचा धोका ६० टक्के अधिक होता . पीएम २ . ५ कणांचे जास्त प्रमाण असलेल्या भागातील लोकांना झोपेचा त्रास होण्याचे प्रमाण ५० टक्के अधिक होते . हवा प्रदूषणामुळे झोपही धोक्यात येते असे बििलग यांचे मत आहे ."
entertainment,"2019 मध्ये दोन बड्या राजकीय नेत्यांच्या जीवनावर आधारित चित्रपट येत आहेत . यामध्ये "" ठाकरे ' आणि "" द ऍक्सिडेंटल प्राईम मिनिस्टर ' या चित्रपटांचा समावेश आहे . अशातच आता आणखी एका राजकीय नेत्याच्या बायोपिकची चर्चा सुरू झाली आहे . पंतप्रधान नरेंद्र मोदी यांच्या जीवनावर आधारित बायोपिक येणार असल्याचं बोललं जात आहे आणि अभिनेता विवेक ओबेरॉय पंतप्रधान नरेंद्र मोदी यांची भूमिका साकारणार असल्याचीही चर्चा आहे . या बायोपिकमध्ये विवेक मोदी यांच्या तरुणपणीची भूमिका साकारणार आहे . सूत्रांनी दिलेल्या माहितीनुसार विवेकने या चित्रपटासाठी ग्रीन सिग्नल दिला आहे . पुढील वर्षी नोव्हेंबरमध्ये या चित्रपटाच्या चित्रीकरणाला सुरुवात होणार आहे . सध्या तरी या चित्रपटाच्या कथेवर काम सुरू आहे . तसेच उमंग कुमार या बायोपिक चित्रपटाचं दिग्दर्शन करणार आहेत . लवकरच या चित्रपटाबाबत अधिकृत घोषणादेखील करण्यात येईल . एकूणच काय , तर पंतप्रधान नरेंद्र मोदी यांचादेखील बायोपिक येणार म्हणजे पुढील वर्ष राजकीय नेत्यांच्या बायोपिकचं असणार हे निश्चित ."
sports,"९७ सामन्यांमध्ये ५० च्या सरासरीने ७५६८ धावा करणाऱ्या हाशिम आमलाच्या नावे अनेक विक्रम आहे . परंतु , दक्षिण अफ्रिका विरुद्ध श्रीलंका सामन्यामध्ये हाशिम आमलाच्या नावे असा विक्रम झाला ज्याचा त्याला कदापिही अभिमान वाटणार नाही . कसोटी क्रिकेटला १४० वर्षे पूर्ण झाली आहेत . आतापर्यंत या खेळात काही खेळाडूंनी १० , ००० रनांचा टप्पा गाठला तर काही खेळाडूंनी ५०० विकेट्सचा टप्पा गाठला . यादिवसानंतर हाशिम आमलाचे नाव एका विचित्र रेकॉर्डसोबत जोडले जाणार आहे . टेस्ट क्रिकेटमध्ये आतापर्यंत एकूण १० , ००० जण एलबीडब्ल्यू झाले आहेत , आमला हा टेस्ट क्रिकेटचा पायचित ( एलबीडब्ल्यू ) होणारा १० , ००० वा बळी ठरला आहे . पोर्ट एलिजाबेथ येथे झालेल्या सामन्यात ५१ व्या ओव्हरला श्रीलंकेच्या नूवान प्रदीपने हाशिम आमलाला पायचित केले आणि ते दोघे या विचित्र विक्रमाचे भागीदार बनले . पहिला पायचितचा बळी जगातील पहिला सामना मेलबर्नच्या क्रिकेट मैदानावर १८७६ ला खेळण्यात आला होता . ऑस्ट्रेलिया विरुद्ध इंग्लंडमध्ये सुरू असलेल्या या सामन्यात ऑस्ट्रेलियाचा जलदगती गोलंदाज टॉम गॅरेटने इंग्लंडच्या हॅरी ज्यूपला पायचित केले होते . ऑस्ट्रेलियाने हा सामना ४५ धावांनी जिंकला होता . पायचितचा पहिला भारतीय बळी पायचित होणारा पहिला भारतीय फलंदाज १९३२ मध्ये भारतीय संघ पहिल्यांदा इंग्लंड दौऱ्यावर गेला . इंग्लंडने पहिल्या डावात २५९ धावा केल्या . त्याच्या प्रत्युत्तरात भारताचा खेळ सुरू झाला . भारतीय फलंदाज नूमल जूमल हे ३३ धावांवर खेळत होते . त्यांना वॉल्टर रॉबिन्सने पायचित केले होते . पायचित बळी घेणारा पहिला भारतीय गोलंदाज इंग्लंड विरुद्धच्या याच सामन्यात सी . के . नायडू यांनी एडी पेंटर यांना १४ धावा खेळत असताना टिपले होते . सी . के . नायडू हे पायचित घेणारे पहिले भारतीय गोलंदाज ठरले . पायचितचा वाद टाळण्यासाठी डिआरएसची प्रणाली २००८ साली डिसीजन रिव्ह्यू सिस्टम ( डीआरएस ) ची चाचणी घेण्यात आली . भारत विरुद्ध श्रीलंकेच्या सामन्यात या प्रणालीची चाचणी घेण्यात आली . ही पद्धत योग्य असल्याचे लक्षात येताच २००९ पासून टेस्टमध्ये डीआरएसचा वापर सुरू झाला . पाकिस्तान विरुद्ध न्यूझीलंडच्या सामन्यात ही प्रणाली अंमलात आणली गेली ."
sports,"पंतप्रधान नरेंद्र मोदी यांनी नुकताच आपल्या मंत्रिमंडळाचा विस्तार जाहीर केला . या विस्तारात विजय गोयल यांच्याकडील क्रीडा मंत्रालयाचा पदभार आता राज्यवर्धनसिंह राठोड यांच्याकडे देण्यात आला आहे . तर विजय गोयल हे आता संसदीय कामकाज मंत्री असणार आहेत . तर राज्यवर्धन यांना माहिती आणि प्रसारण मंत्रालयाच्या राज्यमंत्रीपदावरुन थेट क्रीडा आणि युवक कल्याण खात्याचा स्वतंत्र पदभार देण्यात आला आहे . २००४ साली झालेल्या ऑलिम्पीक खेळांमध्ये राज्यवर्धन राठोड यांनी भारताला रौप्य पदक मिळवून दिलं होतं . त्यामुळे खेळाडू म्हणून क्रीडा खात्याचा पदभार सांभाळणारे राज्यवर्धन राठोड हे पहिलेच मंत्री ठरलेले आहेत . याआधी क्रीडा मंत्रालयावर एकाही खेळाडूने मंत्री म्हणून काम पाहिलेलं नव्हतं . त्यामुळे राज्यवर्धन यांच्या रुपाने देशातील क्रीडा समस्यांवर लवकर उपाय शोधले जातील अशी आशा वर्तवली जात आहे . ऑलिम्पिक खेळांव्यतिरीक्त राज्यवर्धन राठोड यांनी राष्ट्रकुल खेळांमध्ये ३ सुवर्ण , वर्ल्ड चॅम्पियनशीप स्पर्धेत २ सुवर्ण तर आशियाई खेळात १ रौप्यपदक मिळवलेलं आहे . त्यामुळे क्रीडा संघटनांच राजकारण आणि त्यांचा कारभार जवळून पाहिलेला असलेल्या राज्यवर्धन राठोड यांना क्रीडा मंत्रालयाचा पदभार देत मोदींनी एक मास्टरस्ट्रोक खेळला असल्याचं बोललं जातंय . कोण होते याआधी भारताचे क्रीडामंत्री ? ? ममता बॅनर्जी – ( ११९१ - १९९३ ) उमा भारती – ( ७ नोव्हेंबर २००० ते २५ ऑगस्ट २००२ ) सुनील दत्त – ( २००४ - २००५ ) मणीशंकर अय्यर – ( २००५ - २००९ ) एम . एस . गील – ( २८ मे २००९ ते १८ जानेवारी २०११ ) अजय माकेन – ( १९ जानेवारी २०११ ते २८ ऑक्टोबर २०१२ ) जितेंद्र सिंह – ( २९ ऑक्टोबर २०१२ ते २५ मे २०१४ ) सर्बानंद सोनोवाल – ( २० मे २०१४ ते २३ मे २०१६ ) जितेंद्र सिंह – ( २३ मे २०१६ ते ५ जुलै २०१६ ) विजय गोयल – ( ५ जुलै २०१६ – आजपर्यंत )"
lifestyle,"घरातील व्यक्तींची सुदृढता जितकी कौतुकाची , तितकीच त्या घरात लाडाकोडाने पाळण्यात आलेल्या प्राणिमात्रांची शरीरसंपदाही महत्त्वाची असते . मात्र माणसांमध्येच वाढत चाललेल्या शरीर स्थूलत्वाची लक्षणे त्या त्या घरांतील प्राण्यांवर दिसू लागली आहेत . पाळीव कुत्र्या - मांजरांची वजनाबाबत ‘माणसाळ’ण्याची ही बाब दिवसेंदिवस गंभीर होत चालली आहे . आपल्या घरातील कुत्र्या - मांजरांचे गुबगुबीत , गोबरेपण उत्तम असल्याचा पारंपरिक गैरसमज प्राणिपालकांमध्ये दिसून येतो . त्यासाठी खासकरून कुत्र्यांना आपल्याप्रमाणेच सतत खाऊ घालण्याची सवय मालक आणि कुटुंबातील इतर व्यक्तींना लागते . कौतुकाच्या या गोष्टीचा परिणाम श्वानांच्या भीषण लठ्ठपणात ( ओबेसिटी ) होतो . सध्या पाळीव कुत्र्यांचा वाढत चाललेला लठ्ठपणा त्यांच्यासाठी कैक आजारांना निमंत्रण देत आहे . पशुखाद्य आणि पशू उत्पादनांच्या बाजारपेठेने पाळीव कुत्र्यांच्या आहारशैलीत बदल केले . मात्र या खाद्याची मात्रा किती ठेवावी याचा संभ्रम प्राणिपालकांमध्ये कायम राहिला . परिणामी मुक्तहस्ते खाऊ - पिऊ घालण्याऱ्या मालकांच्या श्वानांमध्ये लठ्ठपणा हाच गंभीर आजार बनून समोर आला . गरजेपेक्षा जास्त गुटगुटीत झालेल्या या ‘श्वानुल्यां’चा लठ्ठपणा कमी करण्यासाठी पुन्हा एकदा बाजारपेठच सरसावली . प्राण्यांची ही लठ्ठपणाची समस्या हेरून त्यानुसार अनेक उत्पादने , सेवा बाजारात उपलब्ध झाल्या . ‘पाळीव प्राणी’ हा बाजारेपेठेचा महत्त्वाचा घटक होण्याच्या सुरुवातीच्या काळात प्राणी गुटगुटीत करण्यासाठी प्राणिपालकांना विविध उत्पादनांची प्रलोभने दिली जात होती . जाहिरातीतही गुटगुटीत कुत्र्यांना मान मिळत होता . पण आता उलट परिस्थिती झाली आहे . कुत्र्यांच्या लठ्ठपणाबाबत जगभर जागृती अभियाने राबवली जात आहेत आणि जाहिरातींचा रोख बदलून कुत्रे गुटगुटीत असण्यापेक्षा , चपळ ( अॅक्टिव्ह ) असणे चांगले असा झाला आहे . त्यातूनच कुत्र्यांच्या जाडपणाच्या समस्येची जाणीव करून देण्यासाठी ‘डॉग ओबेसिटी अवेअरनेस डे’ साधारणतः ऑक्टोबरच्या दुसऱ्या आठवडय़ात बहुतेक देशांमध्ये पाळला जातो . श्वान उत्पादनांच्या बाजारपेठेला प्रोत्साहन देणाऱ्या आणि श्वानप्रेमींच्या पसंतीस उतरलेल्या इतर संकल्पनांप्रमाणेच ‘डॉग ओबेसिटी अवेअरनेस डे’ या संकल्पनेचे उमगस्थानही अमेरिका आहे . दशकभरापूर्वी अमेरिकेतील पन्नास टक्क्यांहून अधिक पाळीव कुत्री ही गलेलठ्ठ असल्याचा अहवाल तेथील एका स्वयंसेवी संस्थेने दिला आणि तेव्हापासून कुत्र्यांमधील लठ्ठपणाची समस्याही अनेक घरांतील चिंतेचा विषय बनला . त्यानंतर श्वानांमधील लठ्ठपणा कमी करणारे उद्योग सुदृढ होत गेले . ओबेसिटी मॅनेजमेंट प्रोग्रॅम्स खाण्याच्या चुकीच्या पद्धती , जास्त खाणे , पुरेसा व्यायाम नसणे अशाच कारणांमुळे कुत्र्यांमध्येही लठ्ठपणाची समस्या दिसते . घरी कुत्रा आणला जातो . मात्र , त्यानंतर त्याला नियमित , ठरावीक वेळी फिरवणे यासाठी पुरेसा वेळ दिला जात नाही . सुरुवातीच्या काळात उत्साह असतो . मात्र , रोज सकाळी उठून कुत्र्याला फिरायला नेणे हळूहळू बारगळू लागते . त्यामुळे अर्थातच कुत्रे लठ्ठ होऊ लागते . या समस्येचे निराकरण करण्यासाठी व्यावसायिक यंत्रणा उभी राहिली आहे . कुत्र्यांसाठी ओबेसिटी मॅनेजमेंट प्रोग्रॅम्स चालवले जातात . यामध्ये कुत्र्यांच्या खाण्याच्या सवयी , खाण्याचे प्रमाण , कुत्र्याला मिळणारा व्यायाम या सगळ्याचा अभ्यास केला जातो . त्याप्रमाणे प्रत्येक कुत्र्यासाठी स्वतंत्र दिनक्रम तयार केला जातो . कुत्र्याला कशा प्रकारचे खाणे द्यायचे , किती वेळ फिरायला न्यायचे , कोणत्या वेळी न्यायचे , असा कार्यक्रम प्रशिक्षकांकडून ( डॉग ट्रेनर्स ) आखला जातो . कुत्र्यांना व्यायाम होईल असे खेळ तयार केले जातात . अनेक वेळा ओबेसिटी मॅनेजमेंट प्रोग्रॅमबाबत श्वानपालकांकडून चौकशी होत असल्याचे प्रशिक्षक सांगतात . त्याचबरोबर महिन्याला साधारण एक ते तीन हजार रुपये घेऊन कुत्र्यांना फिरवून आणण्याची जबाबदारी घेणाऱ्या ‘डॉग वॉकर्स’चा व्यवसाय सध्या शहर - निमशहरी भागांत उभारी घेऊ लागला आहे . श्वान आहारतज्ज्ञ कुत्र्याची आहाराची गरज ओळखून त्यानुसार त्यांच्या आहाराची आखणी करणे आणि तो पुरवणे अशी जबाबदारी ‘डॉग न्यूट्रिशनिस्ट’ उचलतात . अशा कुत्र्यांसाठी स्वतंत्र डबाही दिला जातो . देशपातळीवर अशा श्वानआहाराची विशेष डबासेवा देणारी साखळी तयार झाली आहे . लठ्ठपणाची समस्या असलेल्या कुत्र्यांसाठी अनेक कंपन्यांनी विशेष खाणेही बाजारात आणले आहे . साधारणपणे ६०० ते २००० रुपये किलो अशी या खाण्याची किंमत आहे . व्यायामाची ‘डोगा’ संकल्पना सध्या ‘डोगा’ म्हणजे ‘डॉग योगा’ ही नवी संकल्पना श्वानपालकांनी उचलून धरली आहे . ‘मालक आणि कुत्रे यांनी एकत्रपणे व्यायाम करणे , ’ अशी ‘डोगा’ची थोडक्यात व्याख्या करता येईल . श्वान आणि त्यांच्या पालकांना एकत्रपणे करता येतील , असे काही व्यायाम प्रकारही शोधून काढण्यात आले आहेत . युरोप , अमेरिका , चीन या देशांत ‘डोगा’ लोकप्रिय असून भारतातही लवकरच डोगा रूढ झाल्यास आश्चर्य वाटू नये . डोगा प्रशिक्षण केंद्र , पुस्तके अशी सामग्रीही तयार झाली आहे . बंगळूरु , दिल्ली , हैदराबाद , गोवा येथे ‘डोगा’ प्रशिक्षण केंद्र सुरू झाली आहेत . याची काही प्रमाणात खिल्ली उडविली जात असली , तरीही सध्या ‘डोगा’ हा योगाइतकाच फोफावत आहे ."
sports,लंडन : इंग्लंडचा अष्टपैलू बेन स्टोक्स याने दुखापतीनंतर नाबाद 90 धावांची दमदार खेळी करत क्रिकेटच्या मैदानावर पुनरागमन केले . काउंटी क्रिकेटमधील यॉर्कशायर विरुद्ध डरहॅम या सामन्यात डरहॅम जेट्सकडून खेळताना स्टोक्सने आठ चौकार आणि पाच षटकारांसह नाबाद 90 धावा केल्या . पाकिस्तानविरुद्ध झालेल्या सामन्यात डाव्या पायाच्या स्नायूला दुखापत झाल्याने त्याला ऑस्ट्रेलियाविरुद्ध झालेल्या पाच एकदिवसीय सामन्यांच्या मालिकेला त्याला मुकावे लागले होते . तसेच सध्या सुरु असलेल्या इंग्लंड विरुद्ध भारत ट्वेंटी20 मालिकेतही त्याला विश्रांती देण्यात आली आहे . आपली तंदुरुस्ती सिद्ध करण्यासाठी स्टोक्स सध्या काउंटी क्रिकेटमध्ये खेळत आहे . गुरुवारी ( ता . 5 जुलै ) झालेल्या सामन्यात त्याने फक्त फलंदाजी केली . या सामन्यात तो फलंदाजीसाठी सलामीला आला . स्टोक्सने नाबाद 90 धावा करुनही डरहॅम जेट्स या सामन्यात पराभूत झाले . स्टोक्सची ही दमदार खेळी पाहता तो तंदुरुस्त असल्याचे निश्चत आहे . त्यामुळे भारत विरुद्ध इंग्लंड एकदिवसीय मालिकेत संघात त्याचे पुनरागमन होण्याची दाट शक्यता आहे .
lifestyle,"लहान मुलांना चॉकलेट कितीही आवडत असले तरी त्यांना चॉकलेटपासून दूर कसे ठेवता येईल याचाच प्रयत्न पालक करत असतात . ‘चॉकलेटने दात किडतील’ हे पालपूद तर नेहमीचेच . पण चॉकलेट हे लहान मुलांसाठीच नव्हे तर सर्वासाठीच किती उपयुक्त आहे , हे नव्या संशोधनातून दिसून आले आहे . तुमच्या हृदयाचे ठोके जर अनियमित असतील तर त्यासाठी चॉकलेटच उपयुक्त आहे , असे हे संशोधन सांगते . दर आठवडय़ाला चॉकलेटचे पुरेसे सेवन केले तर हृदयाचे ठोके अनियमित असल्याचा धोका कमी होतो . चॉकलेटने हृदयाच्या ठोक्यांची नियमितता वाढते , त्याचबरोबर चॉकलेटमुळे पुरेशी ऊर्जाही मिळते , असे संशोधन डेन्मार्कच्या संशोधकांनी केले आहे . ‘जर्नल हार्ट’मध्ये हे संशोधन प्रसिद्ध झाले असून हे संशोधन करणाऱ्या संशोधकांनी ५५ , ००० लोकांचा अभ्यास केला आहे . या लोकांचे वयोगट , त्यांचा आहार , चॉकलेटचे सेवन याचा अभ्यास करून हा निष्कर्ष काढण्यात आला आहे . हृदयाचे ठोके जर अनियमित असतील , तर त्यामुळे अनेक धोके संभवतात . रक्ताच्या गुठळय़ा , पक्षघात , हृदयविकाराचा झटका आणि अन्य हृदयविकार अशा आजारांना सामारे जावे लागते . ‘अमेरिकी हार्ट असोसिएशन’च्या आकडेवारीनुसार अमेरिकेत २७ लाख लोकांना हृदयाच्या अनियमित ठोक्यांमुळे होणारे आजार होतात . या साऱ्या गोष्टींचा अभ्यास करून डेन्मार्कच्या संशोधकांनी चॉकलेटचे नियमित सेवन करण्याचा सल्ला दिला आहे . चॉकलेटचे नियमित सेवन केल्याने हृदयांच्या ठोक्यांचे प्रमाण स्थिर राहते . हृदयाच्या आरोग्यासाठी चॉकलेटचे सेवन करणे गरजेचे आहे , असे या संशोधकांनी सांगितले ."
entertainment,"पुरस्कार सोहळ्यांविषयी मला कोणताही आक्षेप नसला तरी कारकिर्दीच्या सुरूवातीला पुरस्कार मिळणार नसेल तर पुरस्कार सोहळ्यांना जाण्यात काय अर्थ आहे , असे मला वाटत असल्याचे बॉलीवूड किंग शाहरूख खान याने सांगितले . मला आजपर्यंत तब्बल ५२५ पुरस्कार मिळाले आहेत , त्यामुळे मी पुरस्कार सोहळ्यांवर शंका घेण्याचा प्रश्नच उद्भवत नाही . खरतरं मला पुरस्कार सोहळे आवडतात . परंतु , माझ्या कारकीर्दीच्या सुरूवातीला माझे मत काहीसे वेगळे होते . मला माझ्या भूमिकेसाठी पुरस्कारच मिळणार नसेल तर त्या सोहळ्याला जाण्यात काय अर्थ आहे , असा प्रश्न मला पडायचा . त्यामुळे सुरूवातीला मी पुरस्कार मिळणार नसेल तर त्या सोहळ्याला जात नसे . मात्र , नंतर मला उमगले की , तुम्हाला दिल्या जाणाऱ्या पुरस्कारांविषयी तुम्ही औदार्य दाखवायला पाहिजे . त्यामुळे जेव्हा पुरस्कार मिळणार नाही , तेव्हा त्या सोहळ्यात कलेचे सादरीकरण करायचे , असा नियम मी स्वतःसाठी घालून घेतला . मी त्या पुरस्कार सोहळ्याकडे आनंद लुटण्याची संध्याकाळ एवढ्याच अर्थाने पाहत असल्याचे शाहरूखने सांगितले ."
lifestyle,"युनिफाईड पेमेंट इंटरफेस ( युपीआय ) बाजारात दाखल झाल्यामुळे डिजिटल क्षेत्रात अधिकाधिक स्पर्धा निर्माण झाली आहे . अल्पवधीतच व्हिसा आणि मास्टरकार्डला मागे टाकत युपीआयने भारतीय बाजारपेठेमध्ये आपले वेगळे स्थान निर्माण केले आहे . तर डेबिट कार्ड आणि क्रेडिट कार्ड यांच्या व्यवहारात युपीआयने अर्धा हिस्सा काबीज केला आहे . राष्ट्रीय बँकेच्या गेल्या महिन्याच्या माहितीनुसार , डेबिड कार्ड आणि क्रेडिट कार्ड स्वॅप करून झालेल्या आर्थिक व्यवहारांमध्ये अर्धा वाटा यूपीआयचा आहे . मागील ३० वर्षांमध्ये भारतीय बाजारपेठेत मास्टरकार्डने व्यवहार वाढले होते . मात्र , गेल्या काही दिवसांमध्ये यूपीआयने भारतातील व्यवहार वाढले आहेत . भारतीय युनिफाईड पेमेंट इंटरफेस ( युपीआय ) मोबाईलवर सहजगतेने उपलबद्ध असल्यामुळे विमान तिकीटांसह इतर सेवांसाठी पैसे जमा करता येते . महत्वाचे म्हणजे यूपीआय ही एक अशी व्यवस्था आहे ज्यामुळे अनेक बँकाच्या अनेक खात्यांना एकाच मोबाइल अॅप्लिकेशनद्वारे एकत्र आणून सोयिस्कर पैसे पाठवणे , रक्कम भरणे , खरेदी एकाच ठिकाणी एकाच अॅपमध्ये उपलब्ध होते . भारतीय बँकाची नियंत्रण असलेल्या शिखर बँकेने ऑगस्ट २०१६ मध्ये भारताच्या ऑनलाईन बाजारपेठेमध्ये यूपीआय आणले . अमेरिकेतील राष्ट्रीय माहिती सर्विसच्या ( फिडेलिटी नॅशनल ) डिसेंबर २०१७मधील रिपोर्टनुसार , युपीआयमुळे रिअल टाईम पैशांचा व्यवहार होत आहे . त्यामुळे भारतामध्ये ऑनलाईन बाजरा वाढला जाईल . भविष्यात भारतीय जास्तीत जास्त याचा सजगतेने वापर करतील . फिडेलिटी नॅशनलनुसार , जगातील 40 देशांमध्ये भारताच्या युपीआय पेमेंट सिस्टीमने नवा उच्चांक गाढला आहे . सध्या ग्राहकांनी पाचव्या क्रमांकाची पसंती या व्यवहाराला दिली आहे . चीनची इंटरनेट बँकींग पेमेंट सर्व्हिस दोन क्रमांकावर आहे तर केनियाची पेमेंट बँक चौथ्या क्रमांकावर आहे . मागील ३० वर्षांमध्ये भारतीय बाजारपेठेत मास्टरकार्डने व्यवहार वाढले होते . मात्र , गेल्या काही दिवसांमध्ये यूपीआयने भारतातील व्यवहार वाढले आहेत . सध्या यूपीआयद्वारे ती सर्व कामे करता येतात जी नेटबँकिंगने करता येतात . ( पैसे पाठवणे , पैसे स्वीकारणे , रीचार्ज , बिल भरणा , तिकीट आरक्षण , खरेदी , इ . ) सध्या मोबाइल वॉलेट प्रसिद्ध असले तरी यूपीआयमधील सोपेपणा लक्षात येताच याचा वापर नजीकच्या काळात नक्कीच वाढेल आणि इतर ठिकाणी जसे की टॅक्सी , कॅब , रिक्षा अशा ठिकाणी सुद्धा यूपीआयचा वापर होईल ."
entertainment,"टेलिव्हिजन अभिनेत्री अंकिता लोखंडे आणि अभिनेता सुशांत सिंग राजपूत यांचा ब्रेकअप झाल्यानंतर या जोडीने आपआपल्या करिअरकडे लक्ष केंद्रित केल्याचं पाहायला मिळालं . विभक्त झाल्यानंतर या दोघांनीही एकमेकांपासून दूर राहणं पसंत केलं . मात्र ही जोडी पुन्हा एकदा प्रेक्षकांच्या भेटीला यावी अशी इच्छा त्यांच्या चाहत्यांची होती . याच इच्छेखातर ही जोडी पुन्हा एकदा प्रेक्षकांचं मनोरंजन करण्यास सज्ज झाल्याचं समोर येतं आहे . छोट्या पडद्यापासून करिअरची सुरुवात करणारा सुशांत सध्या बॉलिवूडमधील लोकप्रिय अभिनेता म्हणून ओळखला जात आहे . तर अंकितादेखील ‘मणिकर्णिका’ या चित्रपटातून बॉलिवूडमध्ये पदार्पण करण्यास सज्ज झाली आहे . विशेष म्हणजे ही जोडी पुन्हा एकदा ‘पवित्र रिश्ता’ या मालिकेतून प्रेक्षकांच्या भेटीला येणार आहे . झी टीव्ही या वाहिनीवरील ‘जोधा अकबर’ आणि ‘पवित्र रिश्ता’ या मालिका पुन्हा एकदा ऑनएअर दाखविल्या जाणार आहेत . या मालिकांनी निरोप घेतल्यानंतर त्या पुन्हा दाखविल्या जाव्यात अशी इच्छा प्रेक्षकांची होती . त्यामुळे या मालिका पुन्हा दाखविल्या जाणार आहेत . ३ सप्टेंबरपासून सोमवार ते शुक्रवार या दिवशी संध्याकाळी ४ आणि ५ या वेळामध्ये त्या प्रसारित होतील , असं झी टीव्हीकडून सांगण्यात आलं आहे . दरम्यान , झी टीव्हीने इन्स्टाग्रामवर या विषयी पोस्ट केली असून प्रेक्षकांच्या आग्रहाखातर ही मालिका पुन्हा एकदा सुरु करत असल्याचं म्हटलं आहे . २००९ साली सुरु झालेल्या ‘पवित्र रिश्ता’ या मालिकेने प्रेक्षकांच्या मनावर वर्चस्व निर्माण केलं होतं . तर ‘जोधा अकबर’ या मालिकेनेही प्रेक्षकांच्या नजरा खिळवून ठेवल्या होत्या ."
entertainment,"व्यासांनी रचलेल्या ‘महाभारत’ या महाकाव्यावर आधारित चित्रपट लवकरच प्रेक्षकांच्या भेटीला येणार असल्याच्या चर्चांनी गेल्या काही दिवसांपासून जोर धरला होता . अभिनेता आमिर खान या चित्रपटामध्ये महत्त्वाची भूमिका साकारणार असल्याचंही म्हटलं जात होतं . सध्यातरी आमिर ‘ठग्स ऑफ हिंदोस्तान’ या चित्रपटाच्या चित्रीकरणात व्यग्र आहे . पण , असं असलं तरीही आमिरने आता आणखी एका महत्त्वाकांक्षी प्रोजेक्टवर लक्ष देण्यास सुरुवात केल्याचं कळत आहे . नुकतच विमानतळावरुन बाहेर पडतेवेळी आमिरच्या हातात व्यासांनी रचलेलं महाभारत , हे महाकाव्य पाहायला मिळालं . आमिरचे हे फोटो लगेचच सोशल मीडियावर व्हायरल झाले आणि पुन्हा एकदा महाभारतावर आधारित साकारल्या जाणाऱ्या चित्रपटाच्या चर्चांनी जोर धरला . या चित्रपटासाठी मुकेश अंबानी जवळपास १००० कोटींचा निर्मिती खर्च उचलणार असल्याचं म्हटलं जात असून परफेक्शनिस्ट आमिर या कर्णाची व्यक्तीरेखा साकारणार आहे , असं वृत्त चर्चेत होतं . वाचा : मानधन न स्विकारताही आमिर असा कमावतो बक्कळ नफा महाभारतावर आधारित चित्रपट साकारण्यासाठी जवळपास १० - १५ वर्षांचा काळ जाऊ शकते , असंही त्याने बऱ्याच दिवसांपूर्वी एका पत्रकार परिषदेत म्हटलं होतं . त्यामुळे आता महाभारतावर आधारित साकारल्या जाणाऱ्या चित्रपटाची अधिकृत घोषणा केव्हा होते हे पाहणंही तितकच महत्त्वाचं ठरणार आहे . येत्या काळात हिंदीसोबतच दाक्षिणात्य चित्रपटसृष्टीही ‘महाभारत’ या महाकाव्याचा आधार घेत महत्त्वाकांक्षी चित्रपट साकारण्यात येणार असल्याचं कळत आहे . त्यामुळे प्रेक्षकांसाठी ही पर्वणीच ठरेल यात शंका नाही ."
sports,"महिला आशिया ट्वेन्टी - २० कर्णधार हरमनप्रीत कौरच्या अष्टपैलू कामगिरीच्या जोरावर भारतीय महिला संघाने आशियाई ट्वेन्टी - २० क्रिकेट स्पध्रेत पारंपरिक प्रतिस्पर्धी पाकिस्तानवर ५ विकेट्स आणि चार चेंडू राखून विजय मिळवला . भारताने १९ . २ षटकांत ५ बळींच्या मोबदल्यात ९८ धावांचे लक्ष्य पार केले . कौरने दोन बळी टिपले , तर २२ चेंडूंत २६ धावांचे योगदानही दिले . भारताने नाणेफेक जिंकून प्रथम क्षेत्ररक्षणाचा निर्णय घेतला . एकता बिस्त आणि अनुजा पाटील यांनी पाकिस्तानच्या दोन फलंदाजांना झटपट बाद केले . त्यानंतर पाकिस्तानच्या आयेशा जाफर व नैन अबिदी यांनी संयमी खेळ करताना संघाला निर्णायक २० षटकांत ७ बाद ९७ धावांपर्यंत मजल मारून दिली . या लक्ष्याचा पाठलाग करताना भारताचीही दैना उडाली , परंतु मिताली राज व कौर यांनी संघाचा विजय निश्चित केला . सीमेवरील चाललेल्या तणावामुळे उभय संघ एकमेकांविरुद्ध खेळणार की नाही , याबाबत तणावाचे वातावरण होते . मात्र आंतरराष्ट्रीय क्रिकेट परिषदेतर्फे ( आयसीसी ) ही स्पर्धा आयोजित करण्यात आल्याने भारतीय संघाने खेळण्यास हिरवा कंदील दिला . संक्षिप्त धावफलक पाकिस्तान : ७ बाद ९७ ( आयेशा जाफर २८ , नैन अबिदी नाबाद ३७ ; एकता बिस्त ३ - २० , हरमनप्रीत कौर २ - १६ ) पराभूत वि . भारत : ५ बाद ९८ ( मिताली राज ३६ , हरमनप्रीत कौर नाबाद २६ ; निदा दार २ - ११ ) ."
sports,"नाशिकचा महिला कबड्डी संघ उपांत्यपूर्व सामन्यात रत्नागिरीकडून पराभूत झाल्यानंतर अंतर्गत वाद उफाळला . सामन्यानंतर संघातील एका खेळाडूने मैदानावरच थेट प्रशिक्षकाला उद्धटपणे , अर्वाच्च भाषेत सुनावले . एवढ्यावरच न थांबता अगदी जुने संदर्भ देत शिव्याची लाखोली वाहिली . मैदानावरील या वादाने साऱ्याचेच लक्ष वेधले . स्पर्धेच्या अंतिम सामन्यावेळी तसेच समारोप सत्रात गोंधळ टाळण्यासाठी काहींनी पुढाकार घेत नाशिक संघाची मध्यरात्रीच रवानगी करण्याचे ठरले . एवढेच नव्हे तर नाशिक - सिन्नर मार्गावर संघातील काही खेळाडू घेऊन रस्त्यावरच वाहन व इतर मदतीसाठी उभ्या राहिलेल्या खेळाडू , प्रशिक्षकांचे वागणुकीचे हे नाट्य पाहायला मिळाले . दुसरीकडे कबड्डी संघटनेचे पदाधिकारी या साऱ्या प्रकाराबद्दल अनभिज्ञ होते . शनिवारी ( ता . 3 ) यजमान नाशिक विरुद्ध रत्नागिरी यांच्यातील उपांत्यपूर्व सामन्यानंतर हा अंत्यत लाजिरवाणा प्रकार घडला असला तरी याची प्रशिक्षक खेळाडूची ही खदखद , वाद स्पर्धेपूर्वी झालेल्या प्रशिक्षण शिबिरापासून सुरूच होते . नाशिक जिल्हा महिला कबड्डी संघात रचना , गुलालवाडी व क्रीडाप्रबोधिनी यातील खेळाडूंचा समावेश होता . या खेळाडूंपैकीच अपेक्षा मोहिते या रचना क्लबच्या खेळाडूने हा सर्व गोंधळ घातला . या वादाला रचना , गुलालवाडीच्या इतर खेळाडूंचीही फूस होती . सामन्यानंतर मैदानावरच अपेक्षा मोहिते हिने क्रीडासंकुलात क्रीडाप्रबोधिनीचे केंद्र चालविणाऱ्या भारती जगताप व संघ प्रशिक्षक सारिका जगताप यांच्याशी उद्धटपणे मोठ्याने बोलण्यास सुरवात केली . अर्वाच्च भाषेचा वापर केला . हे सारं इतर संघाच्या प्रशिक्षक , खेळाडूंसमोरच सुरू होते . दोन्हीही जगतापांनी निमूटपणे अपेक्षाचे बोलणे ऐकून घेतले . मैदानावर वाद नको म्हणून काहींनी संबंधित खेळाडू , प्रशिक्षक व संघातील इतरांना बाहेर नेले . मात्र तेथेही गोंधळ सुरूच होता . मुले अंगावर धावून गेली , स्वयंसेवकांचा पुढाकार नाशिकहून कबड्डी सामना पाहण्यासाठी आलेल्या काही पुरुष खेळाडूंचे वाद वाढत आहेत , हे लक्षात येताच त्यांनी संबंधित खेळाडूला समजावले . मात्र ऐकण्याच्या मनःस्थितीत नसलेल्या अपेक्षाने हुज्जत घालणे सुरूच ठेवले . त्या वेळी मात्र हे पुरुष खेळाडू तिच्या अंगावर धावून जात असताना संयोजनात असलेल्या सह्याद्री युवा महिलांच्या काही स्वयंसेवकांनी पुढाकार घेत हा वाद मिटवला . पण तरीही वाद सुरूच राहिला . अगदी खेळाडू - प्रशिक्षकांच्या जेवणाच्या ठिकाणीही त्याचे पडसाद उमटले . इतर खेळाडूंचे खच्चीकरणाने पराभव , प्रशिक्षकाचे नियम नाशिक महिला कबड्डी संघातील इतर खेळाडूंना अपेक्षाने टाकून बोलणे , दुय्यम वागणूक देणे यामुळे त्यांचे खच्चीकरण झाले होते . त्यातच प्रशिक्षकांच्या सूचनांकडे लक्ष न दिल्याने तसेच सरावात अडथळा आणणे या सर्वांचा परिणाम नाशिक संघावर झाला . उपांत्य फेरीतील एक दावेदार म्हणून नाशिक संघाकडे पाहिले जात होते . मात्र हा संघ रत्नागिरी विरुद्धचा सामना हरला . प्रशिक्षक सारिका जगताप यांनी स्पर्धेदरम्यान खेळाडूंचे मोबाईल जमा करून घेतले होते , त्यावरूनही बराच वाद झाला . प्रशिक्षकांचे फोन ; वाद मिटविण्याची धडपड , कारवाईची मागणी नाशिक महिला संघाचा हा वाद वाढतच असल्याचे लक्षात येताच रचना क्लबच्या एक माजी आंतरराष्ट्रीय प्रशिक्षकांनी दूरध्वनी करून स्पर्धेच्या संयोजनात असलेल्यांना हा वाद मिटवला . रचनाच्या खेळाडूंना तातडीने नाशिकला पाठविण्यासाठी धडपड सुरू होती . खेळाडू ऐकण्याच्या मनःस्थितीत नव्हते . प्रशिक्षक आपल्याच तोऱ्यात होते . संघ व्यवस्थापक घरी पोचले होते आणि शहर जिल्हा संघटनेच्या पदाधिकाऱ्यांना याचा काहीच थांगपत्ता नव्हता . इतर खेळाडू , प्रशिक्षकांच्या समोर झालेला हा सारा प्रकार यजमान नाशिकसाठी लांच्छनास्पद असाच होता . नाशिकच्या पराभवाची ही कारणमीमांसा लक्षात घेऊन जिल्हा , राज्य संघटनेने संबंधितांवर कारवाई करावी . त्यामुळे इतरांना जरब बसेल , अशी मागणी होत आहे ."
lifestyle,"ध्यानधारणा व प्राणायामासारख्या श्वासपद्धतीमुळे मेंदूची शक्ती वाढते , त्यामुळे कुठल्याही कामावर लक्ष केंद्रित करण्याची क्षमता वाढते , असा दावा अभ्यासात करण्यात आला आहे . डब्लिनच्या ट्रिनिटी कॉलेजच्या संशोधकांनी म्हटले आहे , की श्वसन व लक्ष केंद्रित करणे या दोन गोष्टींचा संबंध प्रथमच जोडण्यात आला आहे . जर्नल सायकोफिजिऑलॉजीमध्ये प्रसिद्ध झालेल्या संशोधनात म्हटले आहे , की ध्यानधारणा व प्राणायामामुळे मेंदूतील रासायनिक संदेशवाहक असलेल्या नोराड्रेनलाइन या रसायनाची पातळी वाढते . जेव्हा आपल्या मनात कुतूहल असते , आपण एखाद्या गोष्टीवर लक्ष केंद्रित करतो किंवा भावना उद्दीपित होतात तेव्हा या रसायनाची निर्मिती होत असते . त्यामुळे मेंदूत नवीन जोडण्या तयार होतात . योगी व बौद्ध आध्यात्मिक पद्धती यात श्वास हा महत्त्वाचा मानला जात असतो , असे ग्लोबल ब्रेन हेल्थ इन्स्टिटय़ूटचे आयन रॉबर्टसन यांनी सांगितले . श्वासाकडे लक्ष देऊन व तो नियंत्रित करून आपण प्राणायाम करतो त्याचा मोठा फायदा शरीरातील बदल व भावना नियंत्रित करण्यास होतो . त्यातून ध्यानधारणा करणाऱ्या साधकास मोठा फायदा होतो . श्वासाशी निगडित योगसाधना व स्थिर मन यांचा मोठा संबंध आहे . त्यामुळे लक्ष केंद्रित करण्याची क्षमता खूप वाढते . संशोधकांच्या मते योगासनांची सुरुवात होऊन २५०० वर्षे झाली असून , त्याचा मनाच्या स्थिरतेवर चांगला परिणाम होतो असा दावा नेहमीच केला गेला , पण आम्ही तो प्रयोगात सिद्ध केला आहे , असे मायकेल मेलनचुक यांनी सांगितले ."
entertainment,"हॉलिवूड अभिनेता जॉनी डेप हे नाव ऐकलं की त्याने साकारलेला जॅक स्पॅरो आठवतो . पायरेट्स ऑफ कॅरेबियन सिनेमाच्या सीरिजमध्ये त्याने साकारलेला समुद्री डाकू आजही कोणी विसरू शकलेलं नाही आणि विसरणारही नाही . पण आता हाच सुपरस्टार ओळखूही येणार नाही इतका खंगला आहे . ५५ वर्षीय अमेरिकी अभिनेता गेल्या अनेक दिवसांपासून आजारी होता . पण आता तो आजारातून बरा झाला आहे . नुकतीच जॉनी डेपची झलक कॅमेऱ्यामध्ये कैद झाली . त्याच्या चेहऱ्यात आणि देहयष्ठीमध्ये आजारपणामुळे झालेला फरक स्पष्ट दिसून येतो . जॉनी डेपला पाहून लोक विचारातच पडले . डेपला आतापर्यंत लोकांनी लांब केस , दाढी आणि मिश्यांमध्ये पाहिले होते . लोकांना त्याची हीच प्रतिमा इतकी वर्ष डोळ्यांसमोर होती . पण आता समोर आलेला डेप तो नाहीच असेच साऱ्यांना वाटत होते . द हॉलिवूडने प्रसिद्ध केलेल्या वृत्तानुसार , डेपने सेंट पीटर्सबर्ग येथील फोर सीझन हॉटेलमध्ये चाहत्यांसोबत काही फोटो काढले . त्याच्या या फोटोंकडे पाहिले तर तो फार अशक्त झाल्याचे स्पष्ट कळते . सोशल मीडियावर त्याचे हे फोटो मोठ्या प्रमाणात व्हायरल होत आहेत . त्याच्या एका चाहतीने सोशल मीडियावर या फोटोवर कमेंट करताना लिहिले की , ‘मला वाटतं माझा हिरो आजारी आहे . ’ याच धाटणीचे अनेक कमेंट त्याच्या चाहत्यांनी हे फोटो पाहून दिले ."
lifestyle,"स्मार्टफोनच्या युगात नोकिया फोन कधी बाहेर फेकले गेले कळलंच नाही . भारतीय बाजारपेठेत नोकियाचे नाव मोठे होते . आजही सगळ्यात भरवश्याचा हँडसेट म्हणून नोकियाचे उदाहरण दिले जाते . रफ अँड टफ युज आणि दिर्घकाळ बॅटरी लाईफ असणारे फोन म्हणून या फोनचे उदाहरण दिले जायचे . आजही अनेकांकडे नोकियाचे जुने हँडसेट असतील . एका प्रसिद्ध वृत्तपत्राच्या माहितीनुसार नोकिया आपला ३३१० हा हँडसेट रिलाँच करणार आहे . VIDEO : नोकिया पी १ स्मार्टफोनचे फीचर्स लीक , जाणून घ्या काय आहे नवीन ? गॅझेट्स संदर्भातील अपडेट्स देणा - या पत्रकार इवान ब्लास यांनी नोकिया ३३१० च्या रिलाँचींगची बातमी दिली आहे . या महिन्यात या कंपनीकडून या संदर्भातली अधिकृत घोषणा होईल असेही सांगितले . नोकिया ३३१० मध्ये कॅमेरा नसला की तरी दिर्घ बॅटरी लाईफ आणि टिकाऊपणा हे त्याचे वैशिष्ट होतं . ज्यांच्याकडे स्मार्टफोन आहेत त्यांना पर्याय उपलब्ध करून देण्यासाठी हे फोन बाजारात आणणार असल्याची चर्चा आहे . स्मार्ट फोनची बॅटरी लाईफ ही कमी असते त्यामुळे पर्याय म्हणून अशा मोबाईल धारकांना हे ३३१० हँडसेट वापरता येणार आहे . या हँडसेटची किंमत ४ हजारांच्या आसपास असल्याचे सांगितले जात आहे . वाचा : फोल्डिंग मोबाइल फोनच्या पुनरागमनाची शक्यता , वर्ल्ड मोबाइल काँफरंसमध्ये दिले दर्शन तर दुसरीकडे येत्या २७ तारखेला नोकिया आपला स्मार्टफोन देखील लाँच करणार आहे . बार्सिलोना येथे होणाऱ्या वर्ल्ड मोबाइल काँग्रेसमध्ये नोकिया स्मार्टफोन लाँच करणार आहे . नोकियाचा पी १ हा स्मार्टफोन असणार आहे . पण काही दिवसांपूर्वीचे या फोनचे फिचर्स लीक झाले असल्याचे वृत्त आले होते . स्मार्टफोनच्या बाजारात नोकिया पुन्हा एकदा आपले वर्चस्व घडवण्यासाठी धडपड करत आहे . काही दिवसांपूर्वी नोकियाने चीनमध्ये नोकिया ६ लाँच केला होते . बाजारात उपलब्ध झाल्यापासून या फोनची तुफान विक्री झाली . विक्री सुरू होण्याच्या आधीच दहा लाख लोकांनी या फोनची नोंदणी केली होती ."
sports,"पुणे : ' बेन स्टोक्स हा पुण्याच्या संघाचा आधार आहे . तो फलंदाजीमध्ये मुक्तपणे फटकेबाजी करतो . दडपणाखालीही त्याची कामगिरी चांगली होते , ' अशा शब्दांत रायझिंग पुणे सुपरजायंट्सचा कर्णधार स्टीव्ह स्मिथने बेन स्टोक्सचे कौतुक केले . गुजरात लायन्सविरुद्धच्या सामन्यामध्ये पुण्याची अवस्था बिकट असताना स्टोक्सने महेंद्रसिंह धोनीच्या साथीत संघाचा डाव सावरला आणि आक्रमक शतक झळकावित विजय मिळवून दिला . यंदाच्या ' आयपीएल ' पूर्वी झालेल्या लिलावामध्ये बेन स्टोक्सला 14.5 कोटी रुपयांना करारबद्ध करण्यात आले होते . आतापर्यंत पुण्याच्या आठ सामन्यांपैकी तीन सामन्यांमध्ये स्टोक्सला ' सामनावीर ' पुरस्कार मिळाला आहे . गुजरात लायन्सविरुद्ध काल ( सोमवार ) झालेल्या लढतीमध्ये स्टोक्सने 63 चेंडूंत नाबाद 103 धावा केल्या . यामुळे एकवेळ तीन बाद 10 अशी दयनीय अवस्था झालेल्या पुण्याला गुजरातवर विजय मिळविणे शक्य झाले . सामन्यानंतर झालेल्या पत्रकार परिषदेत कर्णधार स्मिथने स्टोक्सचे तोंडभरून कौतुक केले . ' स्टोक्स ज्या परिस्थितीमध्ये खेळायला आला आणि त्याने जशी कामगिरी केली , त्यावरून आम्ही समाधानी आहोत . ट्वेंटी - 20 मध्ये अष्टपैलू खेळाडू कमालीचे महत्त्वाचे असतात . स्टोक्स फलंदाजी करू शकतो , उत्तम गोलंदाजीही करतो आणि चपळ क्षेत्ररक्षकही आहे . असे खेळाडू संघासाठी अमूल्य असतात . मिशेल मार्श दुखापतीमुळे संघाबाहेर गेल्याने संघाचा समतोल साधण्यासाठी स्टोक्स महत्त्वाचा आहे . ' ' गेल्या सहापैकी पाच सामन्यांमध्ये पुण्याच्या संघाने विजय मिळविला आहे . त्यापैकी तीन विजय घरच्या मैदानावर मिळाले आहेत ."
entertainment,"बॉलीवूडचा खिलाडी अक्षय कुमारचा मुलगा आरव हा मार्शल आर्टमुळे ब - याचदा चर्चेत असतो . पण यावेळी त्याने चर्चेत येण्याचे कारण काही वेगळेच आहे . यावेळी , तो चक्क त्याच्या एका मैत्रिणीसह प्रसारमाध्यमांच्या कॅमे - यात कैद झाला . ती त्याची गर्लफ्रेण्ड असल्याचे म्हटले जातेय . हे दोघेही चित्रपट पाहून बाहेर पडत होते त्याचवेळी फोटोग्राफर्सनी त्यांना घेरले . मग काय झाले ते तुम्हाला खालील फोटो पाहून कळलेच असेल . फोटोग्राफर्ससमोर आरव तर छानपैकी हसताना दिसला . तो अगदी सहजपणे माध्यमांना सामोरा गेला . पण , दुसरीकडे त्याची गर्लफ्रेण्ड चेहरा लपवताना दिसली . चेहरा लपवत ती गाडीत जाऊन बसली . यावेळी , आरवसह त्याचे इतर काही मित्रमंडळीही होते . त्यातील चेहरा लपवणारी मुलगी ही त्याची खास मैत्रीण म्हणजेच गर्लफ्रेण्ड असल्याचे म्हटले जातेय . आरव त्याच्या वडिलांच्या म्हणजेच अक्षयच्या पावलावर पाऊल टाकत आहे . अभ्यासासह तो कराटेही शिकत आहे . तो कुडो ब्लॅक बेल्टर आहे . अक्षय त्याच्या मुलांना माध्यमांपासून दूर ठेवणेच पसंत करतो . ट्विंकल आणि अक्षय त्यांच्या मुलांसह कुठेनाकुठे बाहेरगावी जातच असतात . जेणेकरून , प्रसारमाध्यमांपासून दूर त्यांच्या कुटुंबाला एक चांगला वेळ घालवता यावा . आरव आणि नितारा ही त्यांची दोन्ही मुले ग्लॅमरच्या दुनियेपासून लांबच राहतात ."
sports,"दक्षिण आफ्रिकेविरूद्धच्या तिसऱ्या कसोटी सामन्यात ऑस्ट्रेलिया संघाने केलेलं बॉल टॅम्परिंग सध्या चर्चेचा विषय ठरत आहे . पण नुकताच भारताचा माजी जलदगती गोलंदाज आशिष नेहराने एक धक्कादायक विधान केले आहे . आशिषने ऑस्ट्रेलियाचा कर्णधार स्टिव्ह स्मिथची पाठराखण केली आहे . स्मिथवर आजीवन बंदी लावण्याच्या निर्णयाचा विरोध केला आहे . आशिष म्हणाला की , ‘स्टिव्ह स्मिथला कर्णधारपदावरुन हटवणे योग्य आहे . पण त्यावर आजीवन बंदी आणण्याची गरज नाही . हे स्टीव्ह आणि डेव्हिड वॉर्नर या दोघांसाठी फार कठोर निर्णय ठरेल . फक्त त्यांच्यासाठीच नाही तर इतर खेळाडूंसाठीही हा निर्णय फार कठोर ठरेल . त्याने स्वतःची चूक मान्य केली याचे श्रेय त्याला द्यावेच लागेल . माझ्या मते , कर्णधार पदावरून हटवणे आणि एका कसोटी सामन्यासाठी या दोघांवर बंदी घालणे योग्य आहे . ’ ऑस्ट्रेलिया - दक्षिण आफ्रिकेच्या तिसऱ्या कसोटी सामन्यात बॉल टॅम्परिंगचे प्रकरण समोर आले . ऑस्ट्रेलियाचा कर्णधार स्मिथने वरिष्ठ खेळाडूंसोबत मिळून ओपनिंग फलंदाज कॅमरून बेनक्राफ्टकडून बॉल टॅम्परिंग करण्याची रणनीती आखल्याची कबुली दिली होती . चौकशीनंतर आयसीसीने दक्षिण आफ्रिकेविरुद्ध होणाऱ्या चौथ्या आणि शेवटच्या कसोटी सामन्यात खेळण्यावर त्यांच्यावर बंदी घालण्यात आली . स्टिव्ह स्मिथला कर्णधारपदावरुन तातडीने हटवा असे आदेश ऑस्ट्रेलिया सरकारने क्रिकेट ऑस्ट्रेलियाला दिल्यानंतर काहीवेळातच कर्णधार स्मिथ आपल्या पदावरून पायउतार झाला . याचसोबत डेव्हिड वॉर्नरनेही उप - कर्णधारपदाचा राजीनामा दिलाय . या संपूर्ण प्रकरणात कॅमेरून बेनक्रॉफ्टची मुख्य भूमिका होती . बॉल टॅम्परिंगमध्ये कॅमेरून दोषी आढळल्यानंतर आयसीसीने कर्णधार स्मिथला एका कसोटी सामन्यासाठी निलंबित केले . इतकेच नाही तर या कृतीला समर्थन देण्यासाठी त्याला मॅच फी इतकाच म्हणजेच १०० टक्के दंडही ठोठावण्यात आला . अनेक माजी क्रिकेटपटूंनी आयसीसीच्या या निर्णयावर टीका करत याहून कठोर कारवाई करायला हवी होती अशी मागणी केलीये . क्रिकेटविश्वातूनच नव्हे तर खुद्द ऑस्ट्रेलियामध्येही क्रिकेट ऑस्ट्रेलियावर टीकेचा भडीमार होत असून दोषी खेळाडूंवर कठोर कारवाईची मागणी होत आहे . याचा मोठा परिणाम पाहायला मिळू शकतो असं म्हटलं जात आहे . दोषी खेळाडूंवर आजीवन बंदीची कारवाई होण्याचीही शक्यता वर्तवली जात आहे . ऑस्ट्रेलियाचे पंतप्रधान मॅल्कम टर्नबुल यांनी ही घटना आश्चर्यजनक आणि निराश करणारी म्हटलं . दक्षिण आफ्रिकेतून आलेल्या वृत्तांमुळे आम्ही सर्वच निराश झालो , आमचा संघ खोटारडेपणा करू शकतो या गोष्टीवर विश्वासच बसत नाही . संपूर्ण देशासाठी ही लाजीरवाणी गोष्ट आहे , असं ते म्हणाले होते ."
sports,"भारतीय संघातील वेगवान गोलंदाज इशांत शर्माची सध्या सोशल मीडियावर चांगलीच चर्चा रंगली आहे . यावेळी तो क्रिकेटच्या मैदानातील कामगिरीमुळे नाही , तर पत्नीच्या बहिणीने दिलेल्या प्रतिक्रियेमुळे तो प्रकाशझोतात आलायं . काही दिवसांपूर्वीच इशांतने पत्नीसोबत मालदिवमध्ये वेळ घालवला . इशांतची पत्नी प्रतिमाने तिच्या फेसबुक अकाउंटवरुन त्यावेळीचे काही आनंदी क्षण फेसबुक आणि इन्स्टाग्राम अकाउंटवरुन पोस्ट केले . त्यातील एका फोटोवर प्रतिक्रिया देत मेहुणीने इशांतची फिरकी घेतली . इशांतची पत्नी प्रतिमाने बोटींग करतानाचा एक फोटो शेअर केलाय . या फोटोवर अनेक प्रतिक्रिया उमटत आहेत . इशांतच्या चाहत्यांसह अनेकांनी जोडी सुंदर दिसते , अशा प्रतिक्रिया दिल्या . मात्र , इशांतच्या मेहुणीची प्रतिक्रिया चांगलीच लक्षवेधी ठरताना दिसते . तिने इशांतवर बाऊन्सरचा माराच केलाय . ‘मालदिवला जाऊन तुमच्या दोघांचा चेहरा खूपच काळा पडला आहे , जर सूर्य नसता तर तुम्ही दिसलाच नसता’ , अशी प्रतिक्रिया प्रशांतीने दिली . तिच्या या प्रतिक्रियेनंतर इशांतने हजरजबाबीपणा दाखवण्याचा प्रयत्न केला . ‘काळे होण्यासाठी लोक मेहनत घेतात , आम्ही आनंद घेताना काळे पडलोय’ , असे उत्तर त्याने दिले . यावर प्रशांतीने पुन्हा इशांतची फिरकी घेतली . ‘काळे होण्यात आनंद आहे , तर गोरे होण्यासाठी क्रिमचा वापर कशाला करतोस ? असा प्रतिप्रश्न तिने केला . प्रशांतीच्या या प्रश्नावर इशांतने माघार घेतली . इशांत शर्मा क्रिकेटच्या मैदानावरील खेळाव्यतिरिक्त लांब केसामुळे अनेकदा चर्चेत आला आहे . यापूर्वी भारत दौऱ्यावर आलेल्या ऑस्ट्रेलिया संघाचा कर्णधार स्टिव्ह स्मिथसोबत त्याची जुंपली होती . दोघांच्यात चांगलीच बाचाबाची झाली होती . यावेळी इशांतने स्टिव्ह स्मिथची केलेली नक्कल सोशल मीडियावर चांगलीच गाजली होती ."
entertainment,"अमेरिकेचे माजी राष्ट्राध्यक्ष बराक ओबामा यांनी दिलवाले दुल्हनिया ले जायेंगे या सिनेमातील नावाजलेला डायलॉग म्हटल्यावर बॉलिवूडचा किंग शाहरुख खान याने आता आपली प्रतिक्रिया दिली आहे . झी टीव्हीवर सुरु असलेल्या यारों की बारात या चॅट शोमध्ये अनुष्का शर्मा आणि शाहरुख खान आले होते . हा शो रविवारी १३ नोव्हेंबरला रात्री ८ वाजता पाहता येणार आहे . या शोमध्ये दोन्ही कलाकार कसे भेटले आणि नंतर कसे मित्र बनले याचे किस्से त्यांनी सांगितले . त्यानंतर दोघंही एकमेकांची गंमतीशीर किस्से सांगून पाय ओढताना दिसले . त्या दोघांनी एकमेकांच्या चांगल्या गुणांबद्दलही चर्चा केली . या शो दरम्यान दोघांनी वेगवेगळ्या खेळात सहभाग घेऊन आपल्या मैत्रीची परिक्षाही घेतली . अमेरिकेचे माजी राष्ट्राध्यक्ष बराक ओबामा जेव्हा भारतात आले होते , तेव्हा त्यांनी एका सार्वजनिक सभेमध्ये शाहरुखचा सिनेमा दिलवाले दुल्हनिया ले जायेंगे यातील ‘बड़े बड़े देशों में छोटी छोटी बातें होती रहती हैं । ’ हा संवाद म्हटला होता . जेव्हा शाहरुखला याबाबत विचारले तेव्हा तो म्हणाला की तो एक अविस्मरणीय क्षण होता , पण त्यांची संवाद फेकण्याची शैली अजून चांगली होऊ शकली असती , असं तो म्हणाला . अनुष्का यावेळी म्हणाली की , शाहरुखने आपल्या शरीरावरील दुखापतींकडे लक्ष दिलं पाहिजे . यावेळी तिने जब तक है जान सिनेमाच्या चित्रिकरणावेळचा एक किस्सा सांगितला . तेव्हा शाहरुख आपल्या गुडघ्याला झालेल्या दुखापतीमध्येही कडकडीत थंडीत सकाळी लवकर उठायचा आणि सगळं काही विसरुन स्टंट करायचा . यामुळे त्याची तब्येत अजून बिघडायची . तर दुसरीकडे शाहरुखच्या मते , अनुष्काने वेळ पाळणं थोडं कमी केलं पाहिजे . यामुळे सेटवर असताना ती नेहमी लवकर यायची आणि शाहरुखला उशीर झाल्यावर त्याला त्या गोष्टीची लाज वाटायची . या कार्यक्रमामध्ये दोघांनी पोल डान्सपासून , अंडी फोडण्यासारखे अतरंगी खेळही खेळले . तसेच नाचो रे नाचो या गाण्यावर नृत्यही केले . दोघांनी यावेळी आपल्या आयुष्याशी निगडीत काही गोष्टींचा खुलासाही केला . अनुष्काने सांगितले की , शाहरुखला जेव्हा ती पहिल्यांदा भेटली होती , तेव्हाच ती त्याच्याकडे आकर्षित झाली होती . खरंतर तेव्हा तिला त्याचा परफ्यूम जास्त आवडला होता . तेव्हा शाहरुख एका फॅशन शोमध्ये शो स्टॉपर बनला होता . ‘ओम शांति ओम’च्या टीमसोबत आला होता . त्या शोमध्ये अनुष्काने मॉडेलिंग केले होते . त्याची एक चाहती असण्यापासून ते त्याच्यासोबत काम करेपर्यंतच्या या प्रवासात दोघंही फार चांगले मित्र बनले ."
sports,"मुंबई : तरुण वयात मुंबईच्या क्रिकेट मैदानावर धावांचा पाऊस पाडणाऱ्या विनोद कांबळी आणि सचिन तेंडुलकरची मैत्री सर्वांना परिचीत आहेच , पण आता चक्क विनोद कांबळीने गंमतीत सचिन तेंडुलकरचे पाय धरल्याचे समोर आले आहे . मुंबई टी - 20 क्रिकेट स्पर्धेत अंतिम सामन्यानंतर बक्षिस वितरणावेळी विनोद कांबळीने सचिनचे पाय धरले . त्यावेळी सचिनने त्याला हात देत गळाभेट घेतली . ट्रम्प नाईट मुंबई नॉर्थ ईस्ट आणि शिवाजी पार्क लायन्स यांच्यात अंतिम सामना झाला . या सामन्यात शिवाजी पार्क लायन्सला तीन धावांनी पराभव स्वीकारावा लागला . विनोद कांबळी या संघाचा मेन्टॉर होता . सामना संपल्यानंतर विजेत्या व उपविजेत्या संघाला पदक प्रदान करण्यात आली . बक्षिस वितरण समारंभाला सचिन तेंडुलकर व सुनील गावसकर उपस्थित होते . कांबळीला पदक देण्यासाठी बोलविल्यानंतर त्याने मंचावर येताच सचिनचे पाय धरले . त्यानंतर या शाळेतील दोस्तांची गळाभेटही झाली . गावसकर यांनीही सचिनलाच कांबळीला पदक देण्यास सांगितले ."
entertainment,"अभिनेत्री सोनम कपूर पहिल्यांदाच कान्स फेस्टिव्हलमध्ये सहभागी झालीय . पण तिची रेड कार्पेटवरील आत्मविश्वासाने भारलेली अदाकारी पाहता वाटलंच नाही की , ती पहिल्यांदा आलीय . इतका तिचा रेड कार्पेटवरील वावर सुखावणारा होता . सोनमने या वेळी इले साबने डिझाईन केलेला कस्टम मेड हॉन्ट कॉच्युर ड्रेस परिधान केला होता आणि तिच्या लूकला साजेसे दागिने तिने घातले होते . या दागिन्यांनीच तिचा लूक अधिक खुलला होता . त्यामुळे तिच्या दागिन्यांची चर्चाही या वेळी रंगली होती . कल्याण ज्वेलर्स यांचे कस्टम मेड दागिने त्यात खास करून कानातले आणि हातफूल विशेष होते . त्याला कारणही तसंच होतं . हे दागिने सोनमची बहीण रिहा कपूर हिने डिझाईन केले होते . म्हणूनच ते खास होते . कारण आपल्या लाडक्या बहिणीने आपल्यासाठी एखादी गोष्ट केली तर ती खासच असते ना . . ."
lifestyle,"फेसबुक आणि व्हॉटसअॅपबरोबरच सध्या इन्साग्राम वापरणाऱ्यांच्या प्रमाणात वाढ झाली आहे . कधी स्टेटस अपडेट करण्यासाठी तर कधी फोटो आणि व्हिडिओ अपलोड करण्यासाठी या सोशल मीडिया अॅप्लिकेशनचा वापर होताना दिसतो . सध्या दिवसागणिक तंत्रज्ञानात बदल होत आहेत . त्यामुळे सगळीच अॅप्लिकेशन्स आपल्या युजर्सचा वापर जास्तीत जास्त सोयीचा व्हावा यासाठी प्रयत्न करत आहेत . इन्स्टाग्रामने नुकतेच एक नवीन फिचर लाँच केले असून व्हॉट्सअॅपप्रमाणे आता इंस्टाग्रामवरही तुमचे लास्ट सीन दिसणार आहे . अँड्रॉईड आणि आयफोन या दोन्ही सिस्टीमसाठी लवकरच हे फिचर लाँच होणार आहे . इन्स्टाग्रामतर्फे हे नवीन अपडेट आणण्यात आले असून हे फिचर तुम्हाला न्यूज फीडमध्ये दिसणार नाही . त्यासाठी तुम्हाला इंस्टाग्राम मेसेजिंग सेक्शनमध्ये जावे लागेल . याआधी फेसबुक आणि व्हॉट्सअॅपवर लास्ट सीन किंवा लास्ट अॅक्टिव्ह हे फिचर होते . पण आता इंस्टाग्रामनेही नव्याने हे फिचर आपल्या युजर्सना उपलब्ध करुन दिले आहे . ज्याप्रमाणे आपण व्हॉटसअॅपवर लास्ट सीन दिसू नये म्हणून सेटींग करु शकतो , त्याचप्रमाणे इथेही आपल्याला ते सेटींग करता येऊ शकेल . इंस्टाग्राममध्ये लास्ट सीन हे फिचर तुम्हाला Show Activity Status नावाने मिळेल . आपल्या इच्छेनुसार ते डी - अॅक्टीव्हेट करता येईल . पण तुम्ही जर तुमचे अॅक्टिव्हिटी स्टेटस ऑफ केले तर तुम्हाला दुसऱ्या कोणाचेही अॅक्टिव्हिटी स्टेटस दिसणार नाही ."
sports,"मुंबई इंडियन्स आणि रायझिंग पुणे सुपरजायंट्स संघामध्ये सलामीची लढत वानखेडेवर रंगणार ट्वेन्टी - २० विश्वचषकाची बहार ओसरताना आता आयपीएलची झिंग चढायला सुरुवात झाली आहे . आयपीएलचे यंदाचे नववे वर्ष . या आयपीएलच्या ‘नव’लाईला शनिवारपासून प्रारंभ होत आहे . गतविजेता मुंबई इंडियन्स आणि नव्याने आयपीएलमध्ये दाखल झालेल्या रायझिंग पुणे सुपरजाएंट्स या संघांमध्ये वानखेडे स्टेडियमवर सलामीची लढत रंगणार आहे . त्यामुळे या लढतीत गतविजेता मुंबई विजयाची बोहनी करणार की पुण्याचे सुपरजायंट्स विजयानिशी सुरुवात करणार , याची उत्सुकता साऱ्यांना असेल . राज्यातील दुष्काळजन्य परिस्थितीमुळे महाराष्ट्रातील सामन्यांबाबत साशंकता व्यक्त करण्यात आली होती . पण उच्च न्यायालयाने पहिला सामना खेळायला परवानगी दिली आहे . त्यामुळे वानखेडेवर सलामीच्या लढतीला चाहत्यांची चांगली गर्दी होण्याची अपेक्षा आहे . लसिथ मलिंगा दुखापतीमुळे काही सामन्यांना मुकणार असला तरी मुंबईचा संघ स्पर्धेचा प्रबळ दावेदार वाटत आहे . विश्वचषकात भारतीय संघातील दोन युवा खेळाडूंनी आपले लक्ष वेधून घेतले होते आणि हे दोन्ही खेळाडू मुंबईच्या ताफ्यात आहेत . वेगवान गोलंदाज जसप्रीत बुमरा हा भन्नाट फॉर्मात आहे . संघाला चांगली सुरुवात करून देण्याबरोबरच अखेरच्या षटकांमध्ये त्याने भेदक मारा केला आहे . संघातील मलिंगाची उणीव तो भरून काढू शकतो . त्याचबरोबर अष्टपैलू हार्दिक पंडय़ाच्या कामगिरीवरही साऱ्यांचे लक्ष असेल . मुंबईचा कर्णधार रोहित शर्माला विश्वचषकात समाधानकारक कामगिरी करता आली नव्हती , त्यामुळे त्याच्या फॉर्मबाबत संघाला चिंता असेल . विश्वचषकात इंग्लंडच्या संघातील यष्टिरक्षक जोस बटलरने चांगल्या धावा केल्या होत्या , त्यामुळे मुंबईला त्याच्याकडून मोठय़ा अपेक्षा असतील . विश्वचषकात वानखेडेवर भारताचा विजयरथ रोखणारा लिंडेल सिमोन्स मुंबईच्या डावाची सुरुवात करेल . त्याचबरोबर किरॉन पोलार्ड , कोरे अँडरसन या अष्टपैलूंची कामगिरी पाहण्यासाठी सारेच उत्सुक आहेत . मुंबईकडे हरभजन सिंगच्या रूपात चांगला फिरकीपटू आहे . पण त्याला भारतीय संघाने विश्वचषकात एकदाही संधी दिली नव्हती . त्यामुळे या संधीचा फायदा हरभजनला उचलता येतो का , हे पाहावे लागेल . पुण्याचा संघ आयपीएलसाठी नवीन असला तरी त्यामधील खेळाडू क्रिकेट जगताला चांगलेच परिचित आहेत . सर्वात यशस्वी कर्णधार अशी बिरुदावली मिरवणारा महेंद्रसिंग धोनीकडे संघाचे नेतृत्व सोपवण्यात आले आहे . त्याचबरोबर अजिंक्य रहाणे , केव्हिन पीटरसन , फॅफ डय़ू प्लेसिस , स्टिव्हन स्मिथसारखे नावाजलेले खेळाडू संघात आहेत . गोलंदाजीमध्ये आर . अश्विन आणि ऑस्ट्रेलियाचा अॅडम झाम्पा यांच्यावर साऱ्यांच्या नजरा असतील . संघ मुंबई इंडियन्स : रोहित शर्मा ( कर्णधार ) , लिंडेल सिमोन्स , पार्थिव पटेल , किरॉन पोलार्ड , अंबाती रायुडू , हार्दिक पंडय़ा , हरभजन सिंग , कोरे अँडरसन , मिचेल मॅक्लेघन , जोस बटलर , उन्मुक्त चंद , र्मचट डी लँग , सिद्धेश लाड , जसप्रीत बुमरा , श्रेयस गोपाल , टीम साऊथी , जगदीश सुचित , आर . विनय कुमार , कृणाल पंडय़ा , नथू सिंग , अक्षय वाखरे , नितीश राणा , जितेश शर्मा , किशोर कामत आणि दीपक पुनिया . अश्विन , अंकित चव्हाण , अॅल्बी मॉर्केल , इरफान पठाण , इशांत शर्मा , ईश्वर पांडे , थिसारा परेरा , सौरभ तिवारी , आर . पी . सिंग , रजत भाटिया , अंकुश बैन्स , बाबा अपराजित , मुरुगन अश्विन , अशोक दिंडा , दीपक चहार , स्कॉट बोलँड , पीटर हँडस्कॉम्ब आणि अॅडम झाम्पा ."
entertainment,"पत्नीचं नातं आणि जगण्यातला स्ट्रेस यावर भाष्य करणाऱ्या ' डोण्ट वरी बी हॅप्पी ' या नाटकाने मराठी रंगभूमीवर यशस्वी कामगिरी केली आहे . सोनल प्रॉडक्शन्सच्या नंदू कदम निर्मित मिहीर राजदा लिखित आणि अद्वैत दादरकर दिग्दर्शित या नाटकातील उमेश कामत आणि स्पृहा जोशी ही जोडीदेखील प्रेक्षकांमध्ये हिट ठरली असून , अनेक जोडप्यांसाठी हे नाटक कौन्सेलरचे काम करतानादेखील दिसून येत आहे . उमेश - स्पृहाच्या नैसर्गिक अभिनयाने रसिकांना ' हॅप्पी ' करणाऱ्या या नाटकात लवकरच महत्वपूर्ण बदल घडणार आहे . आजच्या पिढीतील नवरा बायकोची कथा मांडणाऱ्या या नाटकातील ' प्रणोती ' एका नव्या रुपात लोकांसमोर येणार आहे . कारण , स्पृहाने गाजवलेल्या या भूमिकेला आता नवा चेहरा मिळणार असून , हा चेहरा नेमका कोणाचा असेल हे सध्या गुपित ठेवण्यात आले आहे . ' डोण्ट वरी बी हॅप्पी ' हे नाटक लवकरच 275 व्या प्रयोगाचा पल्ला गाठणार असून , चांगलं बुकिंग घेत असलेल्या खूप कमी मराठी नाटकांमधील हे नाटक आहे . आजदेखील हे नाटक जोरात चालत असल्यामुळे , नाटकातील हा महत्वपूर्ण बदल नाट्यरसिकांना अचंबित करणारा आहे . याविषयी स्वतः स्पृहा जोशी हिने आपल्या सोशल नेट्वर्किंग साईटवर माहिती दिली . ' डोण्ट वरी बी हॅप्पी ' या नाटकातील माझ्या भूमिकेवर रसिकांनी भरभरून प्रेम केले आहे . मात्र काही इत्तर कमिट्मेंट्समुळे मी या भूमिकेतून बाहेर पडत आहे . मी जरी नसले तरी , या नाटकाचा प्रवास यशस्वीरित्या अखंड चालू राहील असा मला विश्वास आहे . सध्याच्या काळाच्या नजरेतून बदलणारी नवराबायकोच्या नात्याची व्याख्या आणि विचार हा या नाटकाचा केंद्रबिंदू आहे . त्यामुळे हा प्रत्येकांच्या जिव्हाळ्याचा विषय असून , या नाटकाला प्रेक्षकांची अशीच भरभरून साथ लाभो ही सदिच्छा ' . असे तिने सांगितले . आपण एका क्लिकवर ताजे अपडेट्स आपल्या मोबाईलमध्येही मिळवू शकता ."
entertainment,"अभिनेता आमिर खान सध्या त्याच्या ‘दंगल’ या चित्रपटाच्या प्रसिद्धीमध्ये व्यग्र आहे . गेल्या बऱ्याच काळापासून आमिरच्या चाहत्यांमध्ये त्याच्या आगामी चित्रपटाबद्दल उत्साहाचे वातावरण पाहायला मिळत आहे . त्यामुळे या चित्रपटाच्या प्रदर्शनाकडेच सर्वांचे लक्ष लागून राहिले आहे . या चित्रपटात काम केलेल्या कलाकारांचे अमिरने कौतुक केले आहे . या चित्रपटाच्या ऑडिशनसाठी तीन महिने काम सुरु होते . त्यातून फातिमा सना शेख , सन्या मल्होत्रा , सुनाही भटनागर आणि जायरा वसी याची निवड करण्यात आली . या चित्रपटात फातिमा शेख आणि सान्या मल्होत्रा यांची निवड तब्बल १० हजार मुलींमधून करण्यात आली आहे . फातिमाने या चित्रपटात गीताची भूमिका साकारली आहे . या चित्रपटामध्ये सुहानी ही बबिताच्या भूमिकेत दिसणार आहे . अमिर खानने देखील या चित्रपटासाठी खूप मेहनत घेतली आहे . ‘चित्रपटात वयस्कर भूमिका साकारण्यासाठी अमिरने पाच महिन्यात त्याचे वजन कमी केले . त्याच्या या प्रवासाचा व्हिडिओ चांगलाच गाजला होता . आमिरने तब्बल पाच महिने आपल्या शरीरयष्टीवर मेहनत घेतल्याचे व्हिडिओतून समोर आले होते . या चित्रपटात एका महत्त्वाकांक्षी वडिलांच्या भूमिकेतील आमिर त्याच्या मुलींना कुस्तीमधील डावपेच शिकवण्यात यशस्वी होणार का ? हे जाणून घेण्यासाठी सध्या अनेकांचेच लक्ष या चित्रपटाच्या प्रदर्शनाच्या तारखेकडे लागून राहिले आहे . आमिर खान , किरण राव आणि सिद्धार्थ रॉय कपूर यांची निर्मिती तसेच नितेश तिवारी दिग्दर्शित ‘दंगल’ हा चित्रपट येत्या २३ डिसेंबरला प्रदर्शित होईल . आमिरच्या या आगामी चित्रपटाच्या प्रदर्शनाची तारीख जसजशी जवळ येत आहे तसतशी प्रेक्षकांची उत्सुकता शिगेला पोहोचत आहे . या चित्रपटामध्ये आभिनेता आमिर खान कुस्तीपटू महावीर सिंग फोगट यांच्या भूमिकेत झळकणार आहे . तर आमिरच्या पत्नीच्या भूमिकेमध्ये प्रसिद्ध अभिनेत्री साक्षी तन्वर झळकणार आहे . या चित्रपटामध्ये आमिरने महावीर सिंग फोगट यांची भूमिका साकारण्यासाठी आणि वयाच्या विविध टप्प्यातील त्यांचे रुप प्रेक्षकांपर्यंत पोहोचवण्यासाठी खूपच मेहेनत घेतल्याचे दिसतेय . नुकतेच आमिरने प्रसारमाध्यमांसाठी ‘दंगल’ चित्रपटाच्या ‘बिहाइंड द सीन्स’ची स्पेशल स्क्रिनिंग करण्यात आली होती ."
lifestyle,सणवार जवळ आले की खरेदीला अक्षरशः उधाण येते . किती आणि काय घेऊ असे अनेकांना होऊन जाते . मग हातात मोबाईल आणि समोर लॅपटॉप असताना दुकानात जाऊन वस्तू खरेदी करण्यापेक्षा ऑनलाईन शॉपिंग करण्यालाच प्राधान्य दिले जाते . यामध्ये उपलब्ध असणारे पर्याय आणि घरबसल्या हवी तशी खरेदी करता येत असल्याने हा ट्रेंड वाढला आहे . मनापासून आणि मनभरेपर्यंत खरेदी करणे यात वाईट काहीच नाही . मात्र ते करताना योग्य ती काळजी घ्यायला हवी . नाहीतर तुम्ही फसवले जाण्याचे किंवा तुमचे आर्थिक नुकसान होण्याचे प्रकार घडू शकतात . वृत्तपत्रातील डिस्काऊंट ऑफर्स सणावारांच्या दिवसात वृत्तपत्रात पानेच्या पाने विविध वस्तूंच्या आणि कपड्यांच्या खरेदीशी निगडीत जाहिराती येतात . यामध्ये इतके रुपयांची खरेदी केल्यास इतकी सूट . या गोष्टी खरेदी केल्यास त्यावर विशिष्ट टक्के डिस्काऊंट अशा ग्राहकांना भुरळ घालणाऱ्या जाहिराती केल्या जातात . अशाप्रकारच्या सूट पाहून ग्राहकही आकर्षित होतात . याशिवाय तुम्ही विशिष्ट कंपनीच्या क्रेडिट किंवा डेबिट कार्डवरुन खरेदी केल्यास तुम्हाला ठराविक टक्के डिस्काऊंट मिळेल असेही यामध्ये दिलेले असते . मात्र प्रत्यक्षात त्या वस्तू घ्यायला गेल्यावर सांगण्यात आलेले हे डिस्काऊंट जुन्या वस्तूंवर असल्याचे आपल्याला समजते . याशिवाय काही ठराविक गोष्टींवरच हे डिस्काऊंट असते . त्यामुळे योग्य ती पडताळणी करुन मगच व्यवहार करावा . एक्सचेंज ऑफर ऑनलाईन खरेदीमध्ये अनेक उत्पादनांवर केवळ डिस्काऊंट नाही तर एक्सचेंज ऑफर असते . अशा प्रकारच्या ऑफर्स दिसायला आकर्षक असल्या तरीही आपण आपली जुनी वस्तू अतिशय कमी किंमतीत देऊन बसतो . विमान तिकीटांवर मिळणाऱ्या ऑफर्स आपल्याला मेलवर अनेकदा विविध प्रकारच्या जाहिरातींचे मेल येतात . यामध्ये विमान प्रवासाच्या तिकिटांशी निगडीत मेल असतात . यामध्ये भरगच्च डिस्काऊंट दिले जाते . त्यातच आपल्याला ऑफिसच्या किंवा वैयक्तिक कारणाने कुठे बाहेरगावी किंवा बाहेर देशात जायचे असल्यास तुम्ही अशाप्रकारचे मेल उघडता आणि या प्रलोभनांना बळी पडता . त्यामुळे आपल्याला जे डिस्काऊंट वाटते ते डिस्काऊंट नसून तिकिटांची मूळ किंमत असते . यावर टॅक्स लागू केल्यावर ही किंमत सामान्य तिकिटाइतकीच होते . अॅप अलर्ट आपल्या मोबाईलमध्ये विविध प्रकारची अॅप्लिकेशन्स असतात . या अॅप्लिकेशन्सवर आकर्षक अशा ऑफर्सचे मेसेज येत असतात . खरेदी करण्यास उत्सुक असणारे लोक अतिशय कौतुकाने या सगळ्या ऑफर्स पहातात . अनेक जण या ऑफर्सला बळी पडतात आणि आपल्याकडचे पैसे घालवून बसतात . विशिष्ट कालावधीसाठी असणाऱ्या ऑफर्स सणावारांच्या दिवसात किंवा काही विशिष्ट दिवसांमध्ये कंपन्यांकडून विशेष ऑफर्स देण्यात येतात . त्यामुळे तुम्हाला जर एखादी गोष्ट आवडली तर ती लगेच घ्या . कारण त्यानंतर त्यावरील ऑफर संपलेली असेल आणि त्यानंतर जर तुम्ही चुकून ती वस्तू खरेदी केली तर तुम्हाला ती जास्त किंमतीला घ्यावी लागते .
lifestyle,"मोबाईल ही सध्या अनेकांच्या जगण्यातील एक महत्त्वाची गोष्ट झाली आहे . सध्या मोबाईलला असणारे कॅमेरे हा चर्चेचा विषय झाला आहे . तंत्रज्ञानाच्या विकासामुळे मोबाईलला एक किंवा दोनहून अधिक कॅमेरे असण्याचे फॅड झाले आहे . मोबाईल कंपन्याही यासाठी सज्ज झाल्या असून त्यांच्यात मोबाईलला जास्तीत जास्त कॅमेरे देण्यासाठी चढाओढ लागल्याचे दिसते . नोकीया ही नामांकित कंपनी ७ कॅमेरे असलेला फोन लाँच करण्याच्या तयारीत असल्याचे नुकतेच जाहीर करण्यात आले आहे . इतके कॅमेरे असलेला हा जगातील पहिला फोन असल्याचे म्हटले जात आहे . Nokia 9 PureView असे या फोनचे नाव असेल असे कंपनीकडून सांगण्यात आले आहे . मागच्या बाजूला ५ कॅमेरे तर पुढच्या बाजूला २ कॅमेरे देण्यात आलेला हा फोन नेमका कधी लाँच होणार याबाबत अद्याप माहिती मिळालेली नाही . या फोनची माहिती देणारा एक व्हिडियो लीक झाला आहे . त्यामध्ये या मोबाइलमध्ये ६ इंचाचा डिस्प्ले असणार आहे . हा फोन ८ जीबी रॅम आणि २५६ स्टोरेज या दोन पर्यायात येवू शकतो , असं म्हटलं आहे . हा फोन क्वॉलकॉम स्नॅपड्रॅगन ८४५ प्रोसेसरसह येवू शकतो . या फोनची किंमत ५० हजारांच्या घरात असेल असे सांगितले जात आहे . आता इतक्या कॅमेरांचा उपयोग काय असून शकतो याबाबत मात्र अद्याप स्पष्टता नाही . विशेष म्हणजे या सर्व ७ कॅमेरांनी एकाच वेळी फोटो काढता येणार आहे ."
lifestyle,"व्हॉटसअॅप अॅप्लिकेशनमध्ये सातत्याने सुधारणा होतात . नेटीझन्समध्ये सर्वाधिक लोकप्रिय असणारे हे अॅप्लिकेशन अपडेट असावे असा कंपनीचा प्रयत्न असतो . ग्राहकांना अॅप्लिकेशन वापरणे जास्तीत जास्त सोपे व्हावे यादृष्टीने कंपनीचा प्रयत्न सुरु असतो . सर्व वयोगटात मोठ्या प्रमाणात वापरल्या जाणाऱ्या व्हॉटसअॅपने आणखी एक नवीन फिचर लाँच केले आहे . या नव्या फिचरमुळे व्हॉटसअॅप वापरणे आणखी सोपे होणार आहे . त्यामुळे व्हॉटसअॅपच्या वापरकर्त्यांसाठी ही नक्कीच खूशखबर आहे . सध्या या अॅप्लिकेशन्समध्ये विविध प्रकारच्या फाईल्स शेअर करता येतात . यामध्ये पीडीएफ , जीआयएफ , जेपीजी , व्हिडिओ यांसारखे फॉरमॅट फाईल्स आपण शेअर करु शकतो . मात्र नव्याने करण्यात आलेल्या बदलांमुळे याव्यतिरिक्त अन्य कोणत्याही प्रकारातील फाईल शेअर करता येणार आहेत . याशिवाय व्हॉटसअॅपवरुन १०० एमबीची फाईल देखील शेअर करता येणार आहे . ही सुविधा अँड्रॉईड फोनसाठी असून अॅपलचा फोन वापरणारे ग्राहक याहूनही मोठी फाईल शेअर करु शकतील अशी चर्चा आहे मात्र तसे नसून अँड्रॉईड आणि अॅपल दोन्ही युजर्ससाठी समान सुविधा देण्यात आल्याचे कंपनीकडून सांगण्यात आले . फेसबुकची मालकी असलेले व्हॉट्सअॅप यूजर्ससाठी कायमच तत्पर असते . याशिवाय यूजर्सना सर्व फोटो आणि व्हिडीओ आता कॅमेरा अॅपवर स्वाईप करुन बघता येणार आहेत . याशिवाय व्हॉटसअॅपवरुन कोणताही फोटो शेअर केला की त्याची क्वालिटी खराब होते अशी तक्रार करण्यात येते . मात्र यावरही कंपनीने तोडगा काढला असून विशिष्ट फोटोच्या गुणवत्तेत कोणताही बदल होणार नाही याची काळजी कंपनीकडून घेतली जाणार आहे ."
lifestyle,"टेलिकॉम बाजारात सध्या जोरदार वॉर सुरु आहे . एका कंपनीने एखादी ऑफर किंवा प्लॅन जाहीर केला की लगेचच दुसरी कंपनी त्याला टक्कर देण्यासाठी आकर्षक प्लॅन जाहीर करते . सध्या रिलायन्स जिओ आणि एअरटेल या दोन कंपन्यांमध्येही जोरदार स्पर्धा सुरु असल्याचे दिसत आहे . ग्राहकांना आपल्याकडे आकर्षित करण्यासाठी कंपन्या एकाहून एक ऑफर्स जाहीर करत आहेत . नुकताच एअरटेलने आपले दोन आकर्षक प्लॅन जाहीर केले असून ते प्रीपेडच्या ग्राहकांसाठी आहेत . यातील पहिला प्लान १९३ रुपयांचा असून दुसरा ४९ रुपयांचा आहे . १९३ रुपयांच्या प्लॅनमध्ये युजरला १ जीबी अतिरिक्त डेटा मिळणार आहे . तर ४९ रुपयांच्या प्लॅनमध्ये युजरला १ जीबी डेटा मिळणार आहे . या दोन्ही प्लॅनचा फायदा ग्राहकांना आपल्याकडे आधीपासून असलेल्या प्लॅनच्यासोबत घेता येणार आहे . या नव्या प्लॅनची व्हॅलिडिटी आधी तुमच्याकडे असणाऱ्या प्लॅनच्या व्हॅलिडीटी इतकीच राहील . त्यामुळे ज्यांना जास्त प्रमाणात इंटरनेटची आवश्यकता असते त्यांच्यासाठी हे दोन्ही प्लॅन अतिशय उपयुक्त ठरु शकतात . सध्या हे नवे प्लॅन आता केवळ पंजाबमध्ये सुरु होतील असे कंपनीकडून सांगण्यात आले आहे . याआधी हेच प्लॅन आंध्र प्रदेश , तेलंगणा , कर्नाटक , दिल्ली आणि अन्य क्षेत्रांमध्ये देण्यात आले होते . याआधी कंपनीने आपला २१९ रुपयांचा प्लॅन जाहीर केला होता . त्यात ग्राहकांना रोज १ . ४ जीबी ४ जी डेटा मिळत होता . याशिवाय अनलिमिटेड कॉलिंग आणि दिवसाला १०० मेसेज मोफत मिळत होते . या प्लॅनची वैधता २८ दिवसांची असल्याचेही कंपनीने जाहीर केले होते ."
entertainment,"मुंबई : रोहित शेट्टीचा गोलमाल या दिवाळीत येण्यासाठी आता सज्ज झाला आहे . गोलमालचा हा चौथा भाग असेल . या चित्रपटाचा कलरफुल ट्रेलर आज रिलीज झाला आहे . हा ट्रेलर पाहिल्यानंतर यावेळच्या गोलमाल अगेनमध्ये लिंबू मिरची का बांधली आहे ते कळतं . आणि यातली सगळ्यात हिट गोष्ट अशी आहे की गेल्या तीन भागात मुक्याचा अभिनय करणारा तुषार कपूर या भागात बोलताना दिसणार आहे . हा ट्रेलर नीट पाहिल्यानंतर लक्षात येते की गेल्या चार भागात केवळ हातवारे करून हसवणारा तुषार कपूर या भागात काही संवादही म्हणणार आहे . बाकी यात मॅड काॅमेडी ठासून भरली असेल यात शंका नाही . गोलमालचा ट्रेलर इथे पहा या ट्रेलरमध्येही टिपिकल रोहित शेट्टी स्टाईल गाड्यांची उडवाउडवी आहे . गाणी आहेत , काॅमेडीचा त़डका तर आहेच शिवाय अॅक्शनही असणार आहे . परिणिती चोप्रा आणि तब्बू ही दोन नायिका या निमित्ताने या मंडळींमध्ये सामील झालेल्या दिसणार आहेत . अजय देवगण , आर्शद वारसी , तुषार कपूर , श्रेयस तळपदे , कुणाल खेमू यामंडळींसह जाॅनी लिव्हर , सचिन खेडेकर आदी मंडळीही या चित्रपटात दिसणार आहेत ."
sports,"अपराजित मालिका कायम राखणाऱ्या भारतीय पुरुष हॉकी संघाची जागतिक हॉकी लीग उपांत्य फेरी टप्प्यात मंगळवारी नेदरलँड्सविरुद्ध खरी कसोटी लागणार आहे . मात्र पाकिस्तानविरुद्धच्या मोठय़ा विजयानंतर जागतिक क्रमवारीत चौथ्या स्थानावर असलेल्या नेदरलँड्सला पराभूत करण्यासाठी भारतीय खेळाडूंनी कंबर कसली आहे . ही लढत ‘ब’ गटातील अव्वल स्थान निश्चित करण्यासाठी महत्त्वाची असल्याने दोन्ही संघांमध्ये चांगलीच चुरस पाहायला मिळणार आहे . भारतीय संघ जागतिक क्रमवारीत सहाव्या स्थानावर आहे आणि ‘ब’ गटात तीन विजयांसह त्यांनी ( ९ गुण ) अव्वल स्थान पटकावले आहे , परंतु नेदरलँड्स ६ गुणांसह दुसऱ्या स्थानावर आहे . भारताचा गटातील हा अखेरचा सामना असून नेदरलँड्सला आणखी एक सामना शिल्लक आहे . त्यामुळे त्यांना अव्वल स्थानी झेप घेण्याची संधी आहे . मात्र भारताने येथे विजय मिळवल्यास गोल सरासरीच्या जोरावर ते अव्वल स्थानी कायम राहतील . भारताने स्कॉटलंड ( ४ - १ ) , कॅनडा ( ३ - ० ) आणि कट्टर प्रतिस्पर्धी पाकिस्तान ( ७ - १ ) यांच्यावर एकहाती वर्चस्व गाजवत विजयी हॅट्ट्रिक नोंदवली . भारतीय संघाचा कर्णधार मनप्रीत सिंग याने या विजयाचे श्रेय पेनल्टी कॉर्नरमधील यशाला दिले आहे . तो म्हणाला , ‘‘येथे दाखल होण्यापूर्वी जर्मनीत तीन देशांच्या स्पध्रेत आम्हाला पेनल्टी कॉर्नरवर गोल करण्यात सातत्याने अपयश येत होते . ती आमची कमकुवत बाजू झाली होती , परंतु पाकिस्तानविरुद्धच्या लढतीत आम्ही पेनल्टी कॉर्नरचे गोलमध्ये रूपांतर करण्यात यश मिळवले आणि कमकुवत बाजूवर मात केली . संघातील खेळाडू झटपट सुधारणा करत आहेत . नेदरलँड्सविरुद्ध सातत्यपूर्ण खेळ करण्याचा आमचा प्रयत्न असेल . ’’ दुसरीकडे नेदरलँड्सने पाकिस्तान ( ४ - ० ) , स्कॉटलंड ( ३ - ० ) यांच्यावर मात केली आहे आणि भारताविरुद्ध विजयी हॅट्ट्रिक साजरी करण्यासाठी तेही सज्ज आहेत . असे असले तरी भारतीय संघाचे प्रशिक्षक रोलँट ओल्टमन्स यांनी खेळाडूंवर विश्वास दाखवला आहे . ‘‘संघाच्या आत्तापर्यंतच्या कामगिरीवर मी समाधानी आहे , परंतु आमचे काम अजून संपलेले नाही . आम्हाला अपराजित्व कायम राखायचे आहे . त्यासाठी सातत्याने आक्रमक खेळ व रणनीतीची १०० टक्के अंमलबजावणी करण्याची आवश्यकता आहे . नेदरलँड्सचीही स्पध्रेतील कामगिरी चांगली झालेली आहे , ’’ असे ओल्टमन्स म्हणाले ."
sports,"जागतिक ऍथलेटिक्स स्पर्धेसाठी मुंबई मॅरेथॉन पात्रता स्पर्धा असली तरी केनिया आणि इथिओपियाच्या धावपटूंसाठी ही शर्यत जिंकूनही पात्रता मिळेल , याची खात्री नाही . मुंबई मॅरेथॉन जिंकण्याचेच आमचे प्रमुख उद्दिष्ट असेल , असे मत सेबोका दिबाबा , दिक्नेश मेकाश आणि लेवी मेतेबा यांनी व्यक्त केले . रविवारी होणाऱ्या मुंबई मॅरेथॉनच्या एलिट धावपटूंची यादी आज जाहीर झाली . महिलांमध्ये यापूर्वी दोनदा विजेतेपद मिळवणारी मेकाश यंदा तिसऱ्या विजेतेपदासाठी प्रयत्न करणार आहे , तर पुरुषांमध्ये लेवी मेतेबा आणि सेबोका दिबाबा यांच्यात चुरस असेल . आमच्या देशात जागतिक स्पर्धेसाठी पात्रता मिळवण्यासाठी मोठी चुरस असते . आम्ही मुंबईत पात्रता निकष पार केला तरी पात्र होऊ असे नाही . कारण , आमच्या देशांमध्ये महत्त्वाच्या मॅरेथॉनमध्ये मिळणाऱ्या गुणांना प्राधान्य देऊन त्यातून अंतिम निवड करण्यात येईल , असे या तिघांनीही सांगितले . मेकाशसाठी यंदाची शर्यत प्रतिष्ठेची ठरणार आहे . या स्पर्धेत अद्याप कोणालाही तीनदा विजेतेपद मिळवता आलेले नाही . मेकाशने 2014 आणि 15 मध्ये ही शर्यत जिंकली होती . मी जास्त विचार करत नाही . केवळ धावण्यावरच भर देते , असे तिने सांगितले . यंदाची तयारीही उत्तम असल्याचे ती म्हणाली . केनियाचा मेतेबो म्हणाला , मी प्रथमच मुंबईत धावणार आहे . शर्यतीचा मार्ग चढ - उताराचा असल्याचे ऐकले आहे . एक - दोन दिवसांत मी या मार्गाची पाहणी करणार आहे आणि त्यानुसार कोणत्या टप्प्यावर वेग वाढवावा लागणार , याची तयारी करणार आहे . मॅरेथॉन स्पर्धेसाठी पेसमेकर महत्त्वाची भूमिका बजावत असतात ; पण आपल्यावर त्याचा परिणाम होत नाही . मी पेसमेकरशिवाय धावू शकतो . इतर स्पर्धक हेच आपल्यासाठी पेसमेकर असल्याचे मेतेबोने सांगितले ."
sports,"इंग्लंड आणि भारत ‘अ’ यांच्यातील सराव सामन्यास अचानक महत्त्व प्राप्त झाले आहे . एकदिवसीय लढतीत महेंद्रसिंह धोनीची कर्णधार म्हणून ही अखेरची लढत असेल . त्यामुळे या सामन्याचे औत्सुक्य वाढले आहे . भारतीय क्रिकेट नियामक मंडळाचे अध्यक्ष अनुराग ठाकूर आणि सचिव अजय शिर्के यांच्यासह सर्वच कार्यकारिणी सदस्य बडतर्फ झाल्यानंतरची ही भारतातील आंतरराष्ट्रीय संघाची पहिलीच लढत असेल . या लढतीच्या संयोजनास साह्य करू नका , असे सांगत सीसीआयवर दडपण आणण्याचाही प्रयत्न झाल्याची चर्चा आहे . या पार्श्वभूमीवर उद्या ( ता . १० ) ही प्रकाशझोतातील लढत होईल . धोनीचा या सामन्याद्वारे भारतीय संघात आपण यष्टिरक्षक - फलंदाज म्हणून राहू शकतो , हे दाखवून देण्याचा प्रयत्न असेल . किंबहुना इंग्लंडविरुद्धच्या मालिकेत त्याचा हाच प्रयत्न असेल . धोनीच्या एकदिवसीय नेतृत्वाची ही अखेरचीच लढत असेल ; मात्र याच लढतीद्वारे युवराज सिंग आणि आशिष नेहरा भारतीय संघातील पुनरागमन सिद्ध करण्यास उत्सुक असतील . नेहरा यंदा एकही लढत खेळलेला नाही . तो मॅच फिटनेस सिद्ध करण्यास उत्सुक असेल . रणजी करंडक स्पर्धेतील चमकदार कामगिरीमुळे युवराजची निवड करण्यात आली आहे . युवराज , नेहरा , तसेच धोनीसाठी उद्याची लढत हा चांगला सराव असेल . शिखर धवन , हार्दिक पंड्या , अंबाती रायूदू , मोहित शर्मा हे सर्व धोनीच्या निरोपाची लढत गाजवण्यास उत्सुक असतील . इंग्लंड आणि संघातील बहुतेक खेळाडू मर्यादित षटकांच्या सरावात आहेत . त्याचबरोबर त्यांना ताकदवान भारतीय संघाबरोबर खेळण्याची संधी लाभली आहे . त्याचा अर्थातच ते फायदा घेतील ."
lifestyle,"व्हाइट हाऊसची माहिती शारीरिक व मानसिक आरोग्यासाठी महत्त्वपूर्ण असणारा योगा हे भारताने जगाला दिलेली देणगी आहे . दररोज योगासने केल्याने आरोग्य उत्तम राहते , हे केवळ भारतातच नव्हे , तर जगालाही कळले आहे . अमेरिकेतील लाखो नागरिक दररोज योगासने करतात . योगामुळे भारत आणि अमेरिका या देशांमधील संबंध अधिक दृढ होण्यास मदत झाली आहे , असे प्रतिपादन अमेरिकेतील व्हाइट हाऊस प्रशासनाने व्यक्त केले . आंतरराष्ट्रीय योग दिनाच्या पाश्र्वभूमीवर व्हाइट हाऊसने योगासनाचे महत्त्व विषद केले . अमेरिकेतील लाखो लोक नियमित योगासने करत असून त्याचा त्यांना अतिशय फायदा झालेला आहे . केवळ शारीरिकच नव्हे , तर मानसिक आरोग्य योगामुळे सुधारत असल्याने नियमित योगासने करणाऱ्यांनी त्याची उपयुक्तता सिद्ध केली आहे , असे व्हाइट हाऊसचे प्रसिद्धीप्रमुख जोश अर्नेस्ट यांनी सांगितले . योगामुळे भारत आणि अमेरिका या देशांमधील सांस्कृतिक संबंध अधिक दृढ झाले आहेत . योगामुळे भारताच्या प्राचीन संस्कृतीला समजून घेता आले , असे अर्नेस्ट यांनी सांगितले . २१ जून हा दिवस ‘आंतरराष्ट्रीय योग दिन’ साजरा करण्यात यावा याला अमेरिकेच्या प्रतिनिधी गृहाने मान्यता दिली आहे . डिसेंबर २०१४मध्ये अमेरिकी प्रतिनिधी गृहाच्या १७७ सदस्यांनी संमती देऊन यासंदर्भातील विधेयक संमत केले . अन्य देशांनीही हा दिवस आंतरराष्ट्रीय योग दिन म्हणून साजरा करण्यात मान्यता दिलेली आहे . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
entertainment,"बॉलीवूडमध्ये आपल्या अभिनयाने स्वतःची वेगळी वाट निर्माण करणाऱ्या अभिनेता नवाझुद्दीन सिद्दीकीची आई मेहरून्निसा सिद्दीकी यांची ‘बीबीसी’च्या सर्वात १०० प्रभावी महिलांमध्ये निवड झाली आहे . ज्या यादीत नासाची वैज्ञानिक आहे , मिताली राजसारखी आपली तरुण क्रिकेट संघाची कर्णधार आहे अशा जगभरातील कर्तृत्ववान महिलांमध्ये माझ्या आईचीही निवड झाली हा सन्मान मला कुठल्याही पुरस्कारापेक्षा मोठा आहे , अशा शब्दांत नवाझुद्दीन सिद्दीकी यांनी आपल्या भावना ‘रविवार वृत्तान्त’कडे व्यक्त केल्या . कुठल्याही क्षेत्रात मोठं व्हायचं असेल तर त्याचं प्रशिक्षण आपण घेतलं पाहिजे , स्वतःला तयार केलं पाहिजे हा त्यांचा मंत्र आहे . आयुष्यभर तो मला उपयोगी पडला आहे , असंही नवाझुद्दीन यांनी सांगितलं . नवाझुद्दीन सिद्दीकी यांची आई सुरुवातीपासूनच मुलांच्या शिक्षणासाठी प्रयत्नशील राहिली आहे . माझी आई स्वतः कमी शिकलेली होती . एका कर्मठ मुस्लीम कुटुंबातील महिला असूनही तिने त्या विचारांमधून बाहेर पडण्याचं धाडस दाखवलं . आज ही फार मोठी गोष्ट राहिलेली नाही . मात्र ४० वर्षांपूर्वी माझ्या आईसाठी कर्मठ मुस्लीम कुटुंबातील विचारांना झुगारून देणं ही खूप अवघड गोष्ट होती . ती स्वतः बाहेर पडली . स्वतः शिकली आणि मग तिने आम्हालाही शिकवलं . आम्ही नऊ भावंडं आहोत . आमच्या गावातून ग्रॅज्युएट होणारी आम्ही पहिली भावंडं होतो . तिने फक्त शिक्षण दिलं नाही , तर स्वतःच्या पायावर उभं राहण्याचे संस्कारही आम्हाला दिले , असं सांगणाऱ्या नवाझने आपल्या आईने आजवर दोनशे ते तीनशे मुलांना शिक्षित केले असल्याची माहितीही दिली . आई सुरुवातीपासूनच मेहनती होती आणि तिच्या या सवयींपासूनच कायम प्रेरणा मिळत आली आहे , असं तो म्हणतो . आईच्या सवयी आपल्याही अंगात आहे असं सांगणारा नवाझ कोणताही ऋतू असो , ती आजारी असो किंवा काहीही असो दररोज सकाळी पाच वाजता उठून गाईगुरांना चारा घालणं , दूध काढणं , शेतावरची कामं अशी सगळी कामं ती जातीने करायची . आजही करते . तिची हीच सवय मलाही लागली . आजही कि तीही काम असलं तरी मी सकाळी पाच वाजता उठतो . तिने लावलेल्या या सवयी अशा सह्जी सुटणाऱ्या नाहीत . इतकी वर्ष शिस्तीने तिने आपलं जीवन घडवलं आहे . आज तिचं वय ६८ वर्ष आहे . पण तिला जो सन्मान मिळाला आहे त्यामुळे तिचं आयुष्य आणखी काही वर्ष वाढेल , यात शंका नाही , असंही तो म्हणतो . शिक्षण पूर्ण केल्यानंतर आईमुळेच ‘नॅशनल स्कूल ऑफ ड्रामा’मध्ये प्रवेश घेऊन अभिनयाचे धडे गिरवले , अशी माहिती त्याने दिली . शिकत असतानाच नाही तर शिकून करिअरसाठी म्हणून मुंबईत आल्यानंतरही स्ट्रगलच्या काळात आईनेच मोलाची मदत केली असंही तो सांगतो . माझा स्ट्रगल सुरू होता . तेव्हा कधीकधी खूप नैराश्य यायचे , तणावात असायचो . अशावेळी ती नेहमी पत्रं लिहायची आणि या पत्रांमधून तिने कविता लिहिलेल्या असायच्या . कधी कधी . ‘मिटा दे अपनी हस्ती . ’ असं एकच आदेशवजा वाक्य लिहून कामाची प्रेरणा द्यायची . तर कधी ‘दाना खाक मे मिलकरही गुल ए गुलजार होता है . . ’अशा शब्दांत माझं धैर्य वाढवायची . ‘ ऐसे भी दिन आता है की कचरें का ढेर भी बदल जाता है , आपके भी दिन आएंगे’ म्हणत सतत कामासाठी मला उद्युक्त करत रहायची . तिच्या या कवितांनीच संघर्षांच्या काळात जगण्याची जिद्द आणि बळ दिलं असं त्याने सांगितलं . आईचेच हे गुण आपल्या अभिनयातही उतरले आहेत असं तो विश्वासाने सांगतो . तिच्या या घडवण्याचा परिणाम कुठे ना कुठेतरी माझ्यावर होणारच होता . आज अभिनय करताना मी जो विचार करतो , काही संवाद म्हणतो या सगळ्यामागे तिचे विचार आहेत . शेवटी आपल्या मुलाच्या यशात कुठे ना कुठेतरी प्रत्येक आईची मेहनत असते . त्यासाठी ती घोर मेहनत करते . माझ्याही आईने अशीच मेहनत घेतली आहे . तिचे विचार , तिची प्रेरणा , तिचं अवघं आयुष्य याचा मला आजवर फायदा झालेला आहे आणि यापुढेही होत राहील , हे तो ठामपणे सांगतो ."
lifestyle,"‘मला ना सारखं तोंड येतं . मग चांगले पदार्थ खाता येत नाही की गरम काही पिता येत नाही’ . ही समस्या सर्वसामान्य असली तरीही विशेषतः तरुणांमध्ये ती जास्त प्रमाणात आढळते . या तोंड येण्यामध्येही बरेच प्रकार आहेत . या समस्येबाबत योग्य ती माहिती नसल्याने त्याबाबत बरेच गैरसमज आढळून येतात . मात्र हे गैरसमज वेळीच दूर करुन आवश्यक ते उपचार करणे महत्त्वाचे असते . या समस्येकडे दुर्लक्ष केल्यास मात्र तोंड येण्याचा त्रास वाढू शकतो . गैरसमज १ . तोंड आले म्हणजे अंगातील उष्णता वाढली – तोंड येण्याचे अनेक प्रकार आहेत . साधा संसर्ग होणे , खाताना तोंडातील त्वचा किंवा जीभ चावली जाणे , जखम होणे . याशिवाय अॅलर्जीसारख्या साध्या कारणापासून ते कर्करोगासारख्या भयानक आजारापर्यंत अनेक कारणे असू शकतात . त्यामुळे उष्णता वाढणे हे तोंड येण्याचे एकमेव कारण नाही . २ . जीवनसत्त्व वाढण्यासाठी औषधे घेतली की तोंडातील जखम बरी होते . – कोणत्याही समस्येवरील उपचार हे त्याच्या कारणावर अवलंबून असतात . ब जीवनसत्त्वाची कमतरता हे तोंड येण्याचे एक महत्त्वाचे कारण असले तरीही केवळ त्या एकाच कारणाने तोंड येते असे नाही . तसेच सर्वांमध्येच जीवनसत्त्व ब ची कमतरता असते असे नाही . त्यामुळे हे कारण सरसकट लागू होत नाही . तसेच नेमके कारण समजावून घेऊन मगच उपचार करणे सोयीचे ठरते . ३ . तोंड येणे हा किरकोळ आजार असून तो आपोआप बरा होतो . – सर्वसामान्यपणे तोंडातील जखमा ७ ते १५ दिवसांत बऱ्या होतात . परंतु वारंवार तोंड येणे , अनेक महिने जखम भरुन न येणे , असह्य वेदना यांपैकी कोणतीही लक्षणे असल्यास तज्ज्ञांचा सल्ला घेणे आवश्यक आहे . उपचार १ . तोंड आल्यास नेमका कोणाचा सल्ला घ्यावा ? – सुरुवातीला आपण तोंड येण्यावर काही घरगुती उपाय करतो . मग जवळच्या मेडिकलमधून औषधे आणून बरे होते का पाहतो . अगदीच नाही बरे वाटले तर आपल्या फॅमिली डॉक्टरांकडे जातो . मात्र सातत्याने त्रास होत असेल तर त्यामागील नेमके कारण समजून घेणे आवश्यक आहे . हे नेमके कारण मुखरोगनिदानतज्ज्ञ सांगू शकतो . हे लोक तोंडाच्या विकारांमध्ये तज्ज्ञ असल्याने त्यांना नेमके कारण पटकन लक्षात येऊ शकते . २ . घरगुती उपचार साधारणपणे तोंड आलेल्या ठिकाणी तूप , मध , कोरफड लावल्यास काही प्रमाणात आराम मिळू शकतो . पण या उपायांनंतरही बरे न वाटल्यास तज्ज्ञांचा सल्ला घेणे आवश्यक आहे . तोंड स्वच्छ राहील याची काळजी घ्यायला हवी . खाल्ल्यानंतर ब्रश करणे आवश्यक आहे . कोमट पाण्याच्या गुळण्या हाही तोंड स्वच्छ ठेवण्याचा उत्तम उपाय आहे . डॉ . प्रियांका साखवळकर , तोंडाचे विकारतज्ज्ञ"
entertainment,लवकरच माजी पंतप्रधान डॉ . मनमोहनसिंग यांच्या जीवनावर सिनेमा प्रदर्शित होणार आहे . जेष्ठ अभिनेते अनुपम खेर डॉ . मनमोहनसिंग यांच्या भुमिकेत दिसणार आहेत . या सिनेमातून विजय रत्नाकर गुट्टे हे दिग्दर्शक म्हणून पदार्पण करीत आहेत . ' द अॅक्सिडेंटल प्राइम मिनिस्टर ' हे डॉ . मनमोहनसिंग यांच्या जीवनावर पुस्तक लिहिणारे व त्यांचे मिडीया अॅडवाइर संजय बारु यांच्या भूमिकेत अभिनेता अक्षय खन्ना दिसेल . या सिनेमाचं नाव देखील ' द अॅक्सिडेंटल प्राइम मिनिस्टर ' असेच आहे . नुकताच सिनेमाचा फर्स्ट लूक रिलिज करण्यात आला आहे . अनुपम खेर यांनी सिनेमाचा फर्स्ट लूक आपल्या ट्विटर हँन्डलवरुन शेअर केला . खेर यांची वेशभूषा तर डॉ . मनमोहनसिंग यांच्यासारखी आहेच पण त्यांचे हावभाव अगदी सारखे असल्याचे दिसून येईल . काँग्रेसच्या माजी अध्यक्ष सोनिया गांधी यांचीही हुबेहुब भूमिका साकारताना या सिनेमात जर्मन अभिनेत्री सुझेन बर्नर्ट हिला बघणार आहोत . सुझेन हिने या पुर्वीही काही हिन्दीतील टि . व्ही . शो आणि सिनेमात काम केले आहे . तर प्रियंका गांधी यांची भूमिका ' लिपस्टिक अंडर माय बुरखा ' या वादग्रस्त सिनेमातील अभिनेत्री आहना कुम्रा ही साकारणार आहे . आपण एका क्लिकवर ताजे अपडेट्स आपल्या मोबाईलमध्येही मिळवू शकता .
lifestyle,"अति प्रमाणात साखर खाल्ल्यामुळे कर्करोगाच्या पेशी अधिक सक्रिय होत असून , त्यामुळे टय़ुमर अधिक प्रमाणात शरीरात पसरत असल्याचे संशोधकांना आढळले आहे . नऊ वर्षे चाललेल्या या संशोधनामध्ये याबाबतचा शोध लागला आहे . कर्करोग संशोधनातील एक महत्त्वपूर्ण यश असल्याचे मानले जात आहे . व्हॅल्म्स इन्स्टिटय़ूट वूर बायोटेक्नोलॉजी , कॅथोलिके युनिव्हर्सिटी लिऊन आणि व्हर्जी युनिव्हर्सिटी ब्रुसेलच्या संशोधकांनी साखरेमुळे कशा प्रकारे कर्करोगाच्या पेशींची झपाटय़ाने वाढ होते आणि टय़ुमरच्या वाढीसाठी साखर कशा प्रकारे उत्तेजित करते याबाबतचे संशोधन केले . या शोधामुळे साखर आणि कर्करोग यांच्यामध्ये सहसंबंध असल्याचे सकारात्मक पुरावे दिले आहेत . यामुळे कर्करोग पीडितांसाठी बनविलेल्या आहारामुळे नेमका कर्करोगावर काय परिणाम होतो आणि आहार काय असावा याबाबतच्या संशोधनाला वाव मिळणार आहे . आमचे संशोधन अतिप्रमाणात साखर खाल्ल्यामुळे कर्करोगांच्या पेशी कशा प्रकारे वाढतात याबाबत आहे . या दोन्हींचा परस्परसंबंध आहे . आमच्या संशोधनामुळे भविष्यातील कर्करोगासंबंधीच्या संशोधनाला मोठी चालना मिळणार असल्याचे संशोधकांनी सांगितले ."
sports,"रणजी करंडक क्रिकेट स्पर्धा मध्यमगती गोलंदाज आशय पालकरने केलेल्या प्रभावी गोलंदाजीच्या बळावर महाराष्ट्राने रणजी करंडक क्रिकेट स्पर्धेच्या ‘अ’ गटातील साखळी सामन्यात मुंबईचा पहिला डाव २७३ धावांत गुंडाळला . त्यामुळे यजमानांनी पहिल्या डावात ७९ धावांची बहुमूल्य आघाडी मिळवली . मुंबईचा कर्णधार सिद्धेश लाडचे शतक अवघ्या सात धावांनी हुकले . शुक्रवारच्या ५ बाद १९६ धावांवरून पुढे खेळताना मुंबईने सावध सुरुवात केली . सिद्धेश व शुभम रांजणे यांनी सहाव्या गडय़ासाठी ५१ धावांची भागीदारी रचत मुंबईला २०० धावांपलीकडे नेले . मात्र ९३ धावांवर असताना समद फल्लाहच्या चेंडूवर सिद्धेश यष्टीररक्षक रोहित मोटवानीकडे झेल देत माघारी परतला . सिद्धेश बाद होताच मुंबईचा डाव घसरला . आशयने शेपटाला झटपट गुंडाळत २७३ धावांवर मुंबईचा संपूर्ण संघ गारद केला . शुभमने मात्र किल्ला लढवत नाबाद ५४ धावा केल्या . सलामीवीर स्वप्निल गुगळे व चिराग खुराना यांनी महाराष्ट्राला दुसऱ्या डावात चांगली सुरुवात करून दिली . त्यांनी ५८ धावांची सलामी दिली . मात्र आकाश पारकरने चिरागला ३८ , तर शिवम मल्होत्राने स्वप्निलला ३७ धावांवर बाद केले . त्यानंतर शिवम दुबेने लगेचच आणखी दोन फलंदाजांना माघारी धाडले . त्यामुळे दिवसअखेर महाराष्ट्राची ५ बाद ११२ धावा अशी अवस्था झाली असून कर्णधार राहुल त्रिपाठी १३ व सत्यजीत बच्छाव ३ धावांवर खेळत आहेत ."
lifestyle,"मोबाईल हरवला तर त्याचा आयएमईआय ( IMEI ) क्रमांकावरून शोध घेतला जातो . पण अनेकदा बोगस आयएमईआय तयार केल्यानं त्यात अडचणी निर्माण होतात . त्यामुळं आता दूरसंचार विभागानं नवीन नियम तयार करण्याचा विचार सुरू केला आहे . आयएमईआय क्रमांकाशी छेडछाड केल्यास दंड आणि तीन वर्षांच्या कारावासाच्या शिक्षेची तरतूद करण्याचा दूरसंचार विभागाचा विचार आहे . याच आयएमईआय क्रमांकावरून मोबाईलचा शोध घेण्यास मदत होते . दूरसंचार विभागाकडून तयार करण्यात येणाऱ्या नवीन नियमांमुळे बोगस आयएमईआय क्रमांक रोखता येतील तसंच मोबाईल फोन ट्रॅकिंग करणेही आणखी सोपे होईल . एका सरकारी अधिकाऱ्याने सांगितले की , बनावट आयएमईआय क्रमांकांमुळे मोबाईल ट्रॅकिंग करणं कठिण होत होतं . त्यामुळं ते रोखण्यासाठी दूरसंचार विभाग ठोस पावलं उचलणार आहे . या विशिष्ट क्रमांकाशी छेडछाड केल्यास तीन वर्षांचा तुरुंगवास आणि दंड अशी शिक्षा केली जाऊ शकते . यासंबंधी नवीन नियम आणण्याचा दूरसंचार विभागाचा विचार सुरू आहे . दरम्यान , अशाच एका प्रकरणात काही दिवसांपूर्वी दिल्लीतील संगम विहार पोलिसांनी दोन तरुणांना अटक केली होती . त्या तरुणांनी काही डिव्हाईसच्या मदतीने चोरीच्या स्मार्टफोनचे आयएमईआय क्रमांक बदलले होते . पोलिसांनी या टोळीला जेरबंद केले असले तरी बदललेल्या या विशेष क्रमांकामुळे चोरीचे फोन मूळ मालकांपर्यंत पोहोचवणे पोलिसांसाठी जिकिरीचे झाले होते . त्यामुळेच मोबाईलचे बोगस आयएमईआय क्रमांक तयार करण्यावर नियंत्रण मिळवण्यासाठी आणि मोबाईल फोन ट्रॅकिंग करणे सोपे व्हावे यासाठी दूरसंचार विभाग नवीन नियम तयार करत आहे . दूरसंचार विभागाने उचललेले पाऊल स्वागतार्ह असल्याचे या क्षेत्रातील तज्ज्ञांचे म्हणणे आहे . भारतात मोबाईल बाजार वेगाने विकसित होत आहे . त्या पार्श्वभूमीवर मोबाईलच्या सुरक्षेसंबंधी कठोर नियम तयार करणे खूपच गरजेचे आहे , असेही त्यांनी सांगितले ."
sports,"पुणे : ' धोनीऽऽ . . धोनीऽऽ . . . ' संपूर्ण सभागृहामध्ये हाच आवाज होता . कारण स्पष्ट आहे . . भारतीय क्रिकेट संघाचा सर्वांत यशस्वी कर्णधार महेंद्रसिंह धोनी आज ( शनिवार ) पुण्यात होता . निमित्त होते ' सकाळ प्रकाशना ' च्या सुनंदन लेले लिखित ' कांगारू ' या पुस्तकाच्या इंग्रजी आवृत्तीच्या प्रकाशनाचे . . धोनी सभागृहात दाखल झाल्यापासून उपस्थितांनी त्याच्या नावाचा जयघोष करण्यास सुरवात केली . धोनीनेही मनसोक्त ' बॅटिंग ' केली . ' कष्टाला पर्याय नाही . . भूतकाळ किंवा भविष्यकाळात जगण्यापेक्षा वर्तमानात जगा ' असा सल्ला धोनीने देताच उपस्थितांनी टाळ्यांचा कडकडाट केला . भारतीय संघाचे कर्णधारपद , यष्टिरक्षकाची भूमिका , संघाला प्रोत्साहित करणे आणि जिंकण्यासाठीचे कष्ट या सर्व गोष्टींवर धोनीने लेले यांच्याशी संवाद साधला . तुम्हाला चांगला क्रिकेटपटू म्हणून 15 वर्षे लोक ओळखतील . पण त्यानंतर काय ? म्हणून मी कायम चांगला माणूस बनण्याचा प्रयत्न करत असतो . चांगला माणूसच कायम लोकांच्या स्मरणात राहतो . - महेंद्रसिंह धोनी , भारतीय संघाचा यष्टिरक्षक"
sports,"विंडीजविरुद्धची कसोटी मालिका आटोपल्यानंतर भारतीय कसोटी संघाचा कर्णधार अजिंक्य रहाणे , स्थानिक क्रिकेटकडे वळला . मुंबईकडून विजय हजारे करंडक स्पर्धेत सहभागी होऊन अजिंक्यने मुंबईला विजेतेपद मिळवून दिलं . गेल्या काही महिन्यांपासून अजिंक्य रहाणेला वन - डे संघात जागा मिळाली नाहीये , त्यामुळे आगामी विश्वचषकासाठी भारतीय संघात स्थान पक्क करण्यासाठी अजिंक्यला सर्वोत्तम कामगिरीची गरज आहे . सध्या देवधर चषकात अजिंक्यकडे भारत क संघाचं नेतृत्व सोपवण्यात आलं आहे . “आंतरराष्ट्रीय क्रिकेटमधून तुम्ही जेव्हा स्थानिक क्रिकेटमध्ये येता , तेव्हा तुम्हाला त्याच जोशाने मैदानात उतरावं लागतं . मी स्वतःला अजुनही एक विद्यार्थी मानतो . मैदानात असताना प्रत्येक दिवस तुम्हाला नवीन गोष्टी शिकवून जातो . ज्या जोशात मी आंतरराष्ट्रीय क्रिकेटमध्ये खेळतो , मुंबईकडून स्थानिक क्रिकेटमध्ये खेळतानाही तोच जोश माझ्यात असतो . यामुळे संघाला विजय मिळवून देणं शक्य होतं . ” देवधर चषकातील भारत ब विरुद्धच्या सामन्याआधी अजिंक्य पत्रकारांशी संवाद साधत होता . अवश्य वाचा – मुंबईकर शार्दूल ऑस्ट्रेलिया दौऱ्याला मुकणार विंडीजविरुद्धची वन - डे व टी - 20 मालिका आटोपल्यानंतर भारतीय संघ ऑस्ट्रेलियाच्या दौऱ्यावर रवाना होईल . या दौऱ्यातील कसोटी सामन्यांसाठी अजिंक्यची संघातली निवड पक्की मानली जात आहे . मात्र आगामी विश्वचषक व इतर दौऱ्यांचा विचार केला असता वन - डे संघात आपली जागा पक्की करण्यासाठी अजिंक्यला स्थानिक क्रिकेटमध्ये सर्वोत्तम कामगिरी करावी लागणार आहे . अवश्य वाचा – Ind vs WI : पहिल्या वन - डे सामन्यात झालेले हे 13 विक्रम तुम्हाला माहिती आहेत का ?"
lifestyle,"आपल्या हृदयाचे आरोग्य आणि रोगप्रतिकारकशक्ती आपल्या उत्साही आणि उदंड आयुष्यासाठी महत्त्वाची ठरते . त्यामुळे ती जास्तीत जास्त वाढवणे आपल्या हातात पर्यायाने आहारात असते . दिसायला छोटय़ा पण त्याहीपेक्षा कैक पटीने अधिक गुणधर्मानी परिपूर्ण असणाऱ्या ‘क्रॅनबेरीज’ म्हणजे हृदयासाठी वरदान . अमेरिकेतल्या टफ्ट विद्यापीठातील शास्त्रज्ञांच्या संशोधनानुसार ‘क्रॅनबेरीज’ हे छोटे व लाल भडक रंगाचे फळ खाल्ल्याने तुमच्या हृदयाचे आरोग्य सुधारतेच , पण तुमची रोगप्रतिकारकशक्तीही वाढते . बेरी म्हणजेच छोटय़ा गटातल्या फळांच्या यादीत ‘क्रॅनबेरीज’ हे फळ आरोग्यासाठी सर्वाधिक ऊर्जावर्धक आहे . इतकेच नव्हे तर हे फळ पित्तशामक व चयापचय क्रिया सुधारणारे आहे . याशिवाय शरीरातीतल स्निग्धता आणि कबरेदकांमध्ये समन्वय साधण्याचे कामही हे फळ करते . फक्त हृदयरोगासाठी याचे कार्य मर्यादित नसून सुकवलेली ‘क्रॅनबेरीज’ मधुमेह आटोक्यात ठेवण्यास मदत करते . असे हे लहान मूर्ती असलेले पण महान कीर्ती असलेले ‘क्रॅनबेरीज’ . ‘‘क्रॅनबेरीज हे फळ अतिशय पौष्टिक आहे . हृदय बळकट करण्यासाठी आणि रोगप्रतिकारकशक्ती वाढविण्यासाठी ते नियमित खाणे आवश्यक आहे , ’’ असे टफ्ट विद्यापीठातील आरोग्यतज्ज्ञ जेफरी ब्लमबर्ग यांनी सांगितले . ( टीप : ‘ आरोग्यवार्ता ’ मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘ लोकसत्ता ’ चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
entertainment,"बॉलिवूडची ‘मस्सकली गर्ल’ सोनम कपूर आणि ‘फोबिया’ फेम राधिका आपटे यांच्या चाहत्यांसाठी एक गोड बातमी आहे . ‘दि ११ एडिशन ऑफ एशिया व्हिजन मुव्ही अॅवॉर्ड्स’ची घोषणा करण्यात आली . यात झक्कास अनिल कपूरची मुलगी सोनमला ‘आयकॉन ऑफ इंडिया अॅवॉर्ड’ जाहीर झाला आहे . भारतीय सिनेमातील योगदान आणि ‘नीरजा भनोत’ हिच्या आयुष्यावर बेतलेल्या सिनेमात प्रशंसनीय अभिनय केल्याबद्दल तिला हा पुरस्कार देऊन गौरविण्यात येणार आहे . तिच्यासोबतच मराठमोळी अभिनेत्री राधिका आपटे हिलाही ‘पार्श्च्ड’ , ‘फोबिया’ , ‘कबाली’ या नावाजलेल्या सिनेमांतील भूमिकेसाठी तिला या पुरस्काराने सन्मानित करण्यात येणार आहे . अभिनय क्षेत्रातील कलाकारांसाठी मानाचा आणि गौरवाचा मानला जाणारा हा दिमाखदार पुरस्कार सोहळा १८ नोव्हेंबर रोजी ‘शारजाह क्रिकेट स्टेडियम’ येथे संपन्न होणार आहे . या सोहळ्याचा आपण एक भाग असल्याबद्दल सोनमला अभिमान वाटत असल्याचे तिने सांगितले . बॉलिवूड कलाकारांना हवाहवासा वाटणारा असा हा प्रतिष्ठित पुरस्कार जाहीर झाल्याने सोनम आणि राधिका सध्या जाम खुश आहेत . सोनम आणि राधिका या दोघीही सोशल मीडियावर फार सक्रीय असतात . त्यामुळे सध्या दोघीही सोशल मीडियावर चाहत्यांच्या शुभेच्छांचा स्वीकार करण्यात व्यग्र आहेत . बॉलिवूडमध्ये सोनम कपूरची ‘फॅशनिस्टा’ अशी ओळख आहे . पण यासोबतच परखड बोलणारी , ज्वलंत मुद्यावर हिरहिरीने मत मांडणारी म्हणूनही तिला ओळखले जाते . अनिल कपूरची मुलगी असली तरी काम मिळवण्यासाठी तिने कधीही वडिलांच्या नावाचा आधार घेतला नाही . अशा दोन्ही गुणी कलाकारांना लोकसत्ता ऑनलाइन टीमकडून हार्दिक अभिनंदन ! !"
sports,"आशियाई खेळांमध्ये महिलांच्या ५० किलो वजनी गट कुस्तीत भारताच्या विनेश फोगाटने सुवर्णपदकाची कमाई केली . अंतिम फेरीत विनेशने जपानच्या युकी आईरीवर मात केली . या विजयासह विनेश आशियाई खेळांमध्ये कुस्तीमध्ये सुवर्णपदक मिळवणारी पहिली महिला खेळाडू ठरली . पहिल्या डावात विनेशने बेसावध असलेल्या जपानच्या आईरीला चितपट करण्याचा प्रयत्न केला . विनेशचा हा प्रयत्न अयशस्वी झाला असला तरीही यातून तिने ४ गुणांची कमाई करत आघाडी मिळवली . मात्र दुसऱ्या डावात अखेरच्या सेकंदांमध्ये विनेशने जपानच्या प्रतिस्पर्धी खेळाडूला चीतपट करत सामना आपल्या नावावर केला . याआधी कुस्तीत भारताला बजरंग पुनियाने सुवर्णपदक मिळवून दिले होते . आशियाई खेळांच्या दुसऱ्या दिवशीही भारतीय नेमबाजांनी पदकं मिळवण्याचा सपाटा सुरुच ठेवला आहे . पुरुषांच्या ट्रॅप नेमबाजीत भारताच्या लक्ष्य शेरॉनने रौप्य पदकाची कमाई केली आहे . आजच्या दिवसातलं भारताचं नेमबाजीतलं हे दुसरं पदक ठरलं आहे . भारताच्या मानवजीत सिंह संधूने ट्रॅप नेमबाजीची अंतिम फेरी गाठली होती . मात्र पदकांच्या शर्यतीमधून त्याला बाहेर पडावं लागलं . लक्ष्यने मात्र संयमी खेळ करत अंतिम दोघांमध्ये आपलं स्थान कायम राखत , भारताला आणखी एका पदकाची कमाई करुन दिली . आजच्या दिवसातलं नेमबाजीमधलं भारताचं हे दुसरं रौप्यपदक ठरलं आहे . आज सकाळी दिपक कुमारने १० मी . एअर रायफल प्रकारात भारताला रौप्य पदकाची कमाई करुन दिली होती . त्यामुळे भारताची पदकांची संख्या एकूण ५ झाली असून त्यात २ सुवर्ण आणि ३ कांस्यपदकांचा समावेश आहे . भारताने इंडोनेशियाविरुद्ध १७ - ० असा धडाकेबाज विजय मिळवला . आशियाई स्पर्धांमधील हा भारताचा सर्वात मोठ्या फरकाचा विजय ठरला . महिला कुस्तीपटू साक्षी मलिक हिला कांस्य पदकाच्या लढतीत पराभवाचा सामना करावा लागला . उत्तर कोरियाच्य रिम जोंग सिंग हिने साक्षीचा ४ - १ ने पराभूत केले . त्यामुळे साक्षीचे कांस्यपदक हुकले कांस्यपदकाच्या लढतीत पुजा धांडा पराभूत अंतिम फेरीत विनेशने जपानच्या प्रतिस्पर्धी खेळाडूवर मात करत सुवर्णपदक आपल्या नावावर केलं आहे . भारतीय पुरुष संघाची हाँगकाँगवर २७ - २५ , २५ - २२ , २५ - १९ ने केली मात एकेरीच्या सामन्यात भारताच्या प्रंजेश गुणशेखरनची इंडोनेशियाच्या रफिकीवर ६ - २ , ६ - ० ने मात . महिला दुहेरीत भारताच्या अंकिता रैना - प्रार्थना ठोंबरेची पाकिस्तानच्या जोडीवर ६ - ० . ६ - ० ने मात उपांत्यपूर्व फेरीत इंडोनेशियाची भारतावर ३ - १ ने मात . भारताकडून एच . एस . प्रणॉयने जिंकला एकमेव सामना १२५ किलो वजनी गटात सुमीत मलिकने आपला सामना जिंकलेला असून तो आता कांस्यपदकासाठी खेळणार आहे . आशियाई खेळांच्या साखळी सामन्यात माजी विजेत्या भारतीय संघाला पराभवाचा धक्का सहन करावा लागला आहे . दक्षिण कोरियाने भारतावर अटीतटीच्या लढाईत २४ - २३ अशी मात केली . भारतीय संघासाठी हा धक्कादायक निकाल मानला जातो आहे . ट्रॅप नेमबाजीत भारताच्या लक्ष्य शेरॉनने रौप्य पदकाची कमाई केली . अंतिम फेरीत भारताच्या मानवजितसिंह संधूनेही स्थान मिळवलं होतं , मात्र उत्तरार्धात संंधूची कामगिरी खालावल्यामुळे तो स्पर्धेबाहेर गेला . आजच्या दिवसातलं भारताचं नेमबाजीमधलं हे दुसरं पदक ठरलं आहे . ५० किलो वजनी गटात विनेश फोगटने भारतासाठी एक पदक निश्चीत केलं आहे . उपांत्य फेरीत आपल्या प्रतिस्पर्धी खेळाडूवर १० - ० ने मात करत विनेश अंतिम फेरीत दाखल सुवर्णपदकाच्या शर्यतीत असलेल्या साक्षी मलिकला उपांत्य फेरीत पराभवाचा धक्का सहन करावा लागला . अखेरच्या काही सेकंदांमध्ये बचाव न करता आल्यामुळे साक्षी कझाकिस्तानच्या प्रतिस्पर्धी खेळाडूकडून पराभूत - विनेश फोगट , पुजा धांडा आपापल्या वजनी गटात उपांत्य फेरीत दाखल . पिंकीला मात्र पराभवाचा धक्का . साक्षी मलिक उपांत्य फेरीत दाखल . - उपांत्य फेरीत पुजा धांडा पराभूत भारताच्या सीमा तोमरचा निराशाजनक खेळ , अंतिम फेरीतून सीमा बाहेर ५७ किलो वजनी गटात भारताच्या पुजा धांडाची थायलंडच्या प्रतिस्पर्धी खेळाडूवर १० - ० ने मात . ५३ किलो वजनी गटात भारताच्या पिंकीलाही पराभवाचा धक्का १२५ किलो वजनी गटात भारताचा सुमीत इराणच्या परवेझकडून १० - ० ने पराभूत भारताच्या विनेश फोगटची ५० किलो वजनी गटात चीनच्या सुन यानवर मात . भारतीय पुरुष संघाची मलेशियावर ४५ - १९ ने मात आश्विनी पोनाप्पा - पी . व्ही . सिंधूचा दुहेरी सामन्यात पराभव . उपांत्यपूर्व सामन्यात जपानकडून भारतीय महिलांचा संघ ३ - १ ने पराभूत भारताची अपुर्वी चंदेला अंतिम फेरीतून बाहेर . नेमबाजीत आणखी एका हक्काच्या पदकाला भारत मुकला भारताच्या अंकिता रैनाचा पुढच्या फेरीत प्रवेश भारतीय महिलांची साखळी सामन्यात थायलंडवर ३३ - २३ ने मात सायना नेहवालला जपानच्या नोझुमी ओकुहाराने २१ - ११ , २३ - २५ , २१ - १६ अशा सेट्समध्ये पराभव केला . भारताच्या दिपक कुमारची १० मी . एअर रायफल प्रकारात रौप्य पदकाची कमाई . रवी कुमार चौथ्या स्थानावर भारताचे दिपक कुमार आणि रवी कुमार हे नेमबाज अंतिम फेरीत दाखल . भारताची पदकाची आशा वाढली भारताचा दुष्यंत सिंह लाईटवेट स्कल्स प्रकाराच्या अंतिम फेरीत दाखल ५० मी . बॅकस्ट्रोक प्रकारात भारताच्या श्रीहरी नटराज प्राथमिक फेरीत यशस्वी , ८०० मी . फ्रिस्टाईल प्रकारात भारताचा अद्वैत पहिल्या फेरीत तिसऱ्या स्थानावर भारताच्या पी . व्ही . सिंधूने जपानच्या अकाने यामागुचीवर सरळ दोन सेट्समध्ये मात करत पुढच्या फेरीमध्ये प्रवेश केला आहे . सिंधूने यामागुचीचा २१ - १८ , २१ - १९ असा पराभव केला ."
lifestyle,"अनेकांना वजन जास्त असल्याच्या समस्येने ग्रासलेले असते . त्यासाठी डाएटिंगसह इतर उपाय केले जातात , पण वजन कमी करण्यासाठी अॅव्होकाडो फळाचे सेवन करणे फायद्याचे ठरते , असा दावा संशोधकांनी केला आहे . अॅव्होकाडोयुक्त अन्नाने पोषके तर मिळतातच , शिवाय वजन कमी होते . यात बॉडी मास इंडेक्स व कंबरेचा घेरही कमी होतो . ‘जर्नल इंटरनल मेडिसिन रिव्ह्य़ू’ या नियतकालिकात हे संशोधन प्रसिद्ध झाले असून त्यात म्हटल्यानुसार अॅव्होकाडोच्या सेवनाने इतरांच्या तुलनेत वजन साडेतीन किलोंनी कमी राहते . बीएमआय एक अंकाने कमी राहतो तर कंबरेचा घेर सरासरीपेक्षा १ . २ इंचांनी कमी राहतो . अमेरिकेतील लोक अॅव्होकाडोचे सेवन नियमितपणे करीत असतात व त्याला भाज्यांची जोड असते , असे हॅस अॅव्होकाडो बोर्डाचे पोषण संचालक निक्की फोर्ड यांनी सांगितले . रोजच्या जेवणाचा भाग म्हणून अॅव्होकाडोचा समावेश करावा अशी आमची शिफारस आहे असे त्यांनी सांगितले . अॅव्होकाडो सेवन करणाऱ्या लोकांचे वजन जास्त असण्याची शक्यता ३३ टक्क्यांनी कमी असते , तर कंबरेचा घेर जास्त असण्याची शक्यता ३२ टक्क्यांनी कमी असते . मेटॅबोलिक सिंड्रोम अॅव्होकाडोमुळे कमी होतो . अॅव्होकाडो सेवन करणाऱ्यांना ई जीवनसत्त्व , तांबे , मॅग्नेशियम , क जीवनसत्त्व , फोलेट , कबरेदके मिळतात . अॅव्होकाडो सेवनाने इन्शुलिन व होमोसिस्टीनचे प्रमाण योग्य राहते . होमोसिस्टीन वाढल्यास हृदयविकार होतो ."
sports,"लंडन : धावांचा मोठा डोंगर उभा करूनही चॅम्पियन्स करंडकात भारताला श्रीलंकेकडून पराभावाला सामोरे जावे लागले होते . त्यामुळे आज ( रविवार ) होत असलेल्या दक्षिण आफ्रिकेविरुद्धचा सामना भारतासाठी महत्त्वाचा ठरला आहे . या पार्श्वभूमीवर भारताने चांगली कामगिरी केली असून प्रथम फलंदाजी करणाऱ्या दक्षिण आफ्रिकेला 191 धावांत रोखण्यात भारताला यश मिळाले आहे . आज नाणेफेक जिंकून भारताने प्रथम क्षेत्ररक्षण करण्याचा निर्णय घेतला . फलंदाजीसाठी मैदानात उतरलेल्या दक्षिण आफ्रिकेने चांगली सुरुवात केली . आघाडीच्या फलंदाजांनी 76 धावांची भागीदारी केली . मात्र अश्विनच्या गोलंदाजीवर अठराव्या षटकात हशीम आमला ( 54 चेंडूत 35 धावा ) बाद झाला . त्यानंतर क्विंटन डी कॉकशिवाय ( 72 चेंडूत 53 धावा ) अन्य कोणीही मैदानावर फार काळ तग धरू शकले नाही . फाफ दू प्लेसिस 50 चेंडूत 36 धावा तर एबी डिव्हीलियर्सही 12 चेंडूत 16 धावा करून बाद झाला . त्यानंतर तळातील तब्बल पाच फलंदाजांना वैयक्तिक दोन आकडी धावांपर्यंत पोहोचता आले नाही . तर जीन पॉल ड्युमिनी 20 धावा करून नाबाद राहिला . भारताच्या वतीने भुवनेश्वर कुमार आणि जसप्रित बुमराह यांनी प्रत्येकी दोन बळी घेतले . तर रविचंद्रन अश्विन , हार्दिक पंड्या आणि रवींद्र जडेजा यांनी प्रत्येकी एक बळी घेतला . चॅम्पियन्स करंडकातील आपले अस्तित्व कायम ठेवण्यासाठी आणि उपांत्य फेरीत प्रवेश करण्यासाठी भारताला आजचा सामना जिंकणे आवश्यक आहे . त्याचप्रमाणे दक्षिण आफ्रिकेलाही हा सामना जिंकणे आवश्यक आहे . या सामन्यात पराभूत होणारा संघ या मालिकेतून बाहेर पडणार आहे ."
sports,"ऑस्ट्रेलिया आणि न्यूझीलंडमध्ये आज चुरशीची लढत दोन्ही कर्णधार वेगवेगळ्या धाटणीचे . . एक आक्रमक , तर दुसरा भीषण शांत , दोघांची नेतृत्वशैलीही भिन्न , पण तरीही आंतरराष्ट्रीय स्तरावर दोघेही वलयांकित , पारंपरिक प्रतिस्पर्धी असल्याने त्यांच्यामध्ये चुरस तर रंगणारच , पण यामध्ये कोणता कर्णधार यशस्वी ठरतो , हे पाहणे क्रिकेट विश्वासाठी उत्सुकतेचे ठरणार आहे . ही गोष्ट आहे ऑस्ट्रेलियाचा कर्णधार स्टीव्हन स्मिथ आणि न्यूझीलंडची कमान सांभाळणारा केन विल्यमसन यांची . शुक्रवारी ऑस्ट्रेलिया आणि न्यूझीलंड या दोन्ही संघांमध्ये चॅम्पियन्स करंडक क्रिकेट स्पर्धेतील पहिला सामना रंगणार असून या वेळी आठवण येईल ती २०१५च्या विश्वचषकाच्या अंतिम फेरीची . दोन्ही संघ सध्याच्या घडीला चांगल्या फॉर्मात आहेत . या वेळी साऱ्यांची नजर असेल ती दोन्ही संघांच्या वेगवान माऱ्यावर . ऑस्ट्रेलियाकडे मिचेल स्टार्क , जोश हॅझेलवूड , जेम्स पॅटीन्सन , पॅट कमिन्ससारखे दर्जेदार वेगवान गोलंदाज आहेत , तर दुसरीकडे न्यूझीलंडकडे ट्रेंट बोल्ट , मिचेल मॅक्लेघन , अॅडम मिल्ने आणि टीम साऊथी असा भेदक मारा आहे . त्यामुळे या गोलंदाजांचा सामना प्रतिस्पर्धी फलंदाज कसे करतात , हे पाहणे रंजक असेल . ऑस्ट्रेलियाकडे अॅडम झाम्पाच्या रूपात युवा फिरकीपटू आहे , पण न्यूझीलंडकडे मिचेल सँटनर आणि जीतन पटेल हे दोन्ही अचूक मारा करणारे फिरकीपटू आहे . ऑस्ट्रेलियाच्या संघात झाम्पाला स्थान मिळेल की नाही , याबाबत साशंकता असली तरी न्यूझीलंडकडून एक फिरकीपटू तरी या सामन्यात नक्कीच खेळेल , अशी आशा आहे . दोन्ही संघांचा विचार केला तर फलंदाजीमध्ये ऑस्ट्रेलियाची बाजू न्यूझीलंडपेक्षा नक्कीच वरचढ आहे . आयपीएलमध्ये ऑस्ट्रेलियाचा तडफदार सलामीवीर डेव्हिड वॉर्नरने सर्वाधिक धावा केल्या होत्या . स्मिथही चांगल्या फॉर्मात होता . ख्रिस लिन आणि ग्लेन मॅक्सवेल यांनीही धडाकेबाज फलंदाजी केली होती . दुसरीकडे न्यूझीलंडचा कर्णधार विल्यमसन हा सातत्यपूर्ण कामगिरीसाठी प्रसिद्ध आहे . मार्टिन गप्तीलकडे दांडगा अनुभव आहे . टॉम लॅथम आणि ल्यूक राँची यांनीही आतापर्यंत चांगली फलंदाजी केली आहे . पण दोन्ही संघातील फलंदाज पाहिले तर ऑस्ट्रेलियाकडे न्यूझीलंडपेक्षा सरस फलंदाज असल्याचे दिसून येते . न्यूझीलंडपेक्षा ऑस्ट्रेलिया एका बाबतीत वरचढ आहे आणि ती म्हणजे अष्टपैलू खेळाडू . कोरे अॅण्डरसन आणि कॉलिन डी’ग्रँडहोम या दोन्ही अष्टपैलू खेळाडूंनी आतापर्यंत दमदार कामगिरी केली आहे . आयपीएलमध्येही या दोघांनी चमक दाखवली होती , पण ऑस्ट्रेलियाकडे मात्र या दर्जाचे , चांगल्या फॉर्मात असलेले आणि फलंदाजीसह गोलंदाजीमध्येही पूरेपूर वाटा उचलणारे अष्टपैलू खेळाडू दिसत नाहीत . प्रतिस्पर्धी संघ"
entertainment,"वैशाली चिटणीस – response . lokprabha @ expressindia . com छोटा पडदा ‘बिग बॉस’च्या घरात रेशम टिपणीस आणि राजेश शृंगारपुरे यांच्यामध्ये जे झालं त्याची तीव्र प्रतिक्रिया उमटली . समाजमाध्यमांमध्ये चर्चा झाल्या . लोकांच्या वेगवेगळ्या ग्रुपमध्ये हा विषय चघळला गेला . ‘त्यांच्यात जे सुरू होतं , ते जरा अतीच होतं’ आणि मग ‘ते नियंत्रित करण्यासाठी हर्षिता खानविलकरला आणलं गेलं आणि तिच्या मार्फत त्यांना चार गोष्टी सुनवल्या गेल्या’ , तेही कमी पडलं म्हणून की काय ‘महेश मांजरेकर यांनीही तुमचं चुकतंय असं त्या दोघांना खडसावून सांगितलं आणि तरीही ते दोघंही आपल्या वागण्याचं समर्थन करत राहिले’ असा बऱ्याच जणांचा समज झाला आहे असं समाजमाध्यमांमधल्या तसंच इतरत्र कानावर पडणाऱ्या चर्चेतून जाणवलं आणि मग प्रेक्षकांच्या भाबडेपणाचं , तथाकथित संस्कृती रक्षक भूमिकेचं हसूच यायला लागलं . ‘बिग बॉस’ हा रिअॅलिटी शो असला , १०० दिवस ते स्पर्धक त्या घरात बंद होऊन राहणार असले तरी टीव्ही या माध्यमाच्या यच्चयावत प्रेक्षकांनी कधीतरी हे लक्षात घ्यायला हवं की टीव्ही हा दुसरं तिसरं काहीही नाही तर नाटय़ आहे . ते नसेल तर कुणीही त्याकडे ढुंकून बघणार नाही . रोजच्या जगण्यातला तोच तोपणा आपण टाळू शकत नाही , म्हणून कुठेतरी घडणारं नाटय़ प्रेक्षकांना हवं असतं . त्यामुळेच मग आवडत नाही असं म्हणत सासू - सुनेच्या नाटय़मय मालिका चवीने बघितल्या जातात . इतरही अनेक कार्यक्रमांना नावं ठेवत , त्यांच्यातल्या उणिवांवर सतत बोट ठेवतही ते बघितले जातात . ‘बिग बॉस’मध्ये देखील प्रेक्षकांना टीव्हीसमोर खिळवून ठेवणारं नाटय़ असणं अपेक्षित आहे . त्या घरात ही माणसं रोज काहीही न करता फक्त शिळोप्याच्या गप्पा मारत , स्वयंपाक करत , बिग बॉसने दिलेलं टास्क पूर्ण करत बसलेली दिसली तर कोण रोज रोज बघेल हा आणि चर्चा करेल ? प्रेक्षकांना त्यात कशाला रस वाटेल ? प्रेक्षकांना या कार्यक्रमाकडे खेचून आणणं , आपण जे काही करू त्याची चर्चा घडवून आणणं ही त्यात सहभागी होणाऱ्या स्पर्धकांचीही अलिखित जबाबदारी आहे . त्यासाठीच तर त्यांना पैसे मिळणार आहेत . दर आठवडय़ाला प्रत्येक स्पर्धकाच्या बाजारमूल्या - नुसार एक ते २५ लाख रुपये मिळणार आहेत असं या क्षेत्रातले जाणकार सांगतात . असं असताना चर्चा घडवून आणायची असेल तर कुणीही काय विचार करेल ? आपल्या समाजात चर्चा कशामुळे घडू शकते तर तथाकथित प्रेम प्रकरणामुळे , हिरो - हिरोईन कॅमेऱ्यासमोर करतात ते प्रेम जसं खरं नसतं पण प्रेक्षक ते खरं आहे असं मानून चालतो तसाच हा सगळा प्रकार आहे . ‘बिग बॉस’कडे प्रेक्षक खेचून आणण्याचं काम या तथाकथित प्रकरणाने केलं आहे , असं म्हणायला हरकत नाही . या तथाकथित प्रकरणाची ज्या प्रकारे चर्चा झाली , त्यातून ‘बिग बॉस’च्या लोकप्रियतेची खुंटी हलवून बळकट करून घेतली गेली असणार . त्याचा चॅनलला फायदा झाला असणारच . कलाकारांना तर दर आठवडय़ाला पैसे मिळणारच आहेत , प्रेक्षकांनी मात्र आपला वेळ खर्च करून संस्कृती बुडत असल्याचा मनस्ताप करून घेतला आहे . आपण हे नीट समजून घ्यायला हवं की हा सगळा खेळ आहे . तू मारल्यासारखं कर , मी रडल्यासारखं करतो असा . एखादा भुताटकीचा सिनेमा बघताना आपण घाबरत नाही , कारण हे सगळं खोटं आहे , हे सगळ्यांना माहीत असतं . फक्त त्यातली भीती निर्माण करायचा प्रयत्न कसा केला आहे , यावरून त्या दिग्दर्शकाच्या बौद्धिक क्षमतेचे आपण आडाखे बांधतो . हेच विनोदी तसंच फॅण्टसीपूर्ण कलाकृतींच्या बाबतीत असतं . हेच , असंच ‘बिग बॉस’च्या बाबतीत आहे . हा प्रेक्षकांनी गुंतून राहावं यासाठी रचलेला खेळ आहे . प्रेक्षक नेमक्या कोणत्या वळणावर अडकणार आहे , याचा पुरेपूर अभ्यास करून आखलेला खेळ . तरुणांचं प्रेमप्रकरण घडलं तर त्याकडे कौतुकाने बघितलं जाईल . प्रौढांचं तथाकथित प्रेम प्रकरण चर्चिलं जाईल हा त्यातला नेमका आडाखा . आणि त्याचा नेमही बरोबर लागला आहे . आणि प्रेक्षकांची गंमत अशी की टीव्हीवर सतत सुरू असलेल्या सिनेमांमधून - गाण्यांमधून जे लहान मुलांपर्यंत पोहोचायला नको , ते पोहोचतं . त्यावर कुणी आक्षेप घेताना दिसत नाही . उलट उत्तान गाण्यांवर लहान मुलं तसेच हावभाव दाखवत नाचतात , त्याचं कोडकौतुक केलं जातं . ते कुणाला वावगं वाटत नाही . मग ‘बिग बॉस’सारख्या निव्वळ मनोरंजनासाठी रचल्या गेलेल्या खेळाकडून तथाकथित नैतिक वर्तणुकीची अपेक्षा का करता ? सैजन्य – लोकप्रभा"
lifestyle,"संवाद आज सक्काळी सक्काळीचं दाराच्या कर्र आवाजानं जाग आली . डोळे उघडतोय न उघडतोय तोवर अक्षरशः कलकलाट करत मुलांचा लोंढा आत शिरला . ‘दाम्या पाच फक्कड चहा दे रे’ . ‘चार चहा , एक कॉफी . आणि भजी आहे का रे ? ’ हे शब्द कानावर पडताच मी कर्तव्यतत्परतेच्या जाणिवेनं अगदी पूर्णपणे उठून बसलो . वाह , काय मस्त थंडी पडली आहे नाही बाहेर . चहाचे फुरके मारताना सगळ्या टेबल वरच्या गप्पा मी नेहमीप्रमाणे कान लावून ऐकत होतो . मी कोण ते या वातावरणाच्या वर्णनानं एव्हाना ओळखलं असेलच तुम्ही . अगदी बरोबर ओळखलंत ! मी तुमचं लाडकं कॅन्टीन . बरेच दिवसांनी भेट झालीय नाही आपली . संकेत आणि नीलेश थंडीनं कुडकुडतच कॅन्टीनमध्ये शिरले . आदिती त्यांचीच वाट बघत होती . चहा घेता घेता त्यांच्या गप्पा सुरू झाल्या . ‘अरे कालची मॅच बघितली का ? विराट काय खेळलाय ! ’ नीलेश म्हणाला . ‘शी यार मला पण मॅच बघायची होती पण कसलं काय . आमचंच नशीब फुटकं’ असं म्हणत संकेत हळहळला . ‘लेका मॅच मिस केलीस तू ? ‘अरे या आईच्या सीरिअल संपता संपत नव्हत्या यार आणि त्यात जरा चॅनेल बदललं तर यांचे इमोशनल ड्रामे’ . ‘होय मित्रा , हे अगदी खरं आहे आपल्यासारख्यांचं आयुष्य अगदी उद्ध्वस्त केलंय या डेली सोप्सनी’ . ‘ए सगळेच डेली सोप्स काही वाईट नसतात हा . ’ झी चॅनेलची डाय हार्ड फॅन असणाऱ्या आदितीने लगेच सीरिअल्सची बाजू सांभाळली . हा संवाद ऐकून माझे मात्र कान टवकारले . डेली सोप्समधल्या कॅरॅक्टरच्या नावांनी चिडवून चिडवून इतरांचं आयुष्य उद्ध्वस्त करणाऱ्यांचंच आयुष्य आज उद्ध्वस्त झालं होतं , हे ऐकून मला जरा गंमतच वाटली हो . तुम्हाला सांगतो , डेली सोप्सच्या नावानं ग्रुपमध्ये चिडवण्याची प्रथा पहिल्यांदा या संकेतनंच पाडली बरं का . यांनी या चिडवण्याला सुरुवात केली आणि नंतर हे वारं कॉलेजभर घुमू लागलं . म्हणजे अर्थात असं चिडवणारा हा काही पहिला नव्हे हो पण बघेल तेव्हा चित्रपट आणि सीरिअलचे दाखले लावणारा हा एक टेलिव्हिजन प्रेमी म्हणा . तुम्हाला माहितीच आहे कॉलेजमध्ये एकदा काही नाव पडलं की ते अगदी कॉलेज संपेपर्यंत आपली साथ सोडत नाही . तुमच्या त्या फेविक्विक सारखं घट्ट चिकटून बसतं अगदी शेवटपर्यंत ! निलेश अगदी सगळ्या मॅचची कॉमेंट्री संकेतला परत ऐकवत होता . इतक्यात सहा फुट उंचीचं आडदांड व्यक्तिमत्व आत शिरलं . हा आमचा राजा . निलेश मैदानाबाहेरचा क्रिकेटप्रेमी पण राजा मात्र खरा खुरा खेळाडू . क्रिकेटमध्ये निदान हाफ सेंच्युरी तरी करूनच जाणाऱ्या या राजाचं अभ्यासात मात्र दांडकं उडलेलं . पाच वर्षांपासून हे साहेब बीएचं करतायत इथे . पण यामुळे माझी आणि त्याची भारी दोस्ती आहे . नेहमी प्रॅक्टिस झाली की राजा इथे माझी भेट घ्यायला येतोच येतो . राजाला बघताच संकेत चोरटय़ा आवाजात ओरडला ‘ए राणादा’ सगळं कॅन्टीन हळूच हसलं . ‘ए त्याला कशाला चिडवतोस रे ओळखत पण नाहीस तू त्याला नीट . बरोबर आहे का असं कोणालाही चिडवणं ? एकेदिवशी मार खाशील ना तेव्हा कळेल तुला’ आदिती नेहमीप्रमाणे नैतिकतेची शिकवण देत म्हणाली . ‘ए अंजली बाई तू गप . हिला एक सगळ्यांना शिकवायची भारी हौस . ’ आदितीनं सुस्कारा सोडला . अहो हा संकेत काही ऐकणाऱ्यातला नाही हो . ‘ए तुझी शनाया कुठं गेली ग ? आली नाही का आज ? ’ निलेश चिडवण्याच्या सुरात म्हणाला . ‘गप्प बस हा तू निलेश . तुला काही म्हटलं नाहीय मी आणि जरा वेस्टर्न आऊटफिट असतं तिचं म्हणून काय लगेच शनाया झाली होय ती ? ’ ‘आलेलेले राग आला का अंजली बाईंना ? ’ संकेत म्हणाला . आदिती तिथून चिडून निघूनच गेली . हे यांचं नेहमी असंच चाललेलं असतं . अर्थात आदितीसुद्धा यांना सामील असते बरं . आणि आदिती सामील नसली तर चालेलच कसं म्हणा ? सगळ्या सीरिअल्सचं आणि त्यातल्या कॅरॅक्टरचा आदिती चालता बोलता विकिपीडियाच आहे . शिक्षकांची फेवरेट म्हणून विद्यार्थ्यांंच्या नावडत्या आणि तरीही नोट्ससाठी मात्र हव्याहव्याश्या वाटणाऱ्या रेखाला नकुशी , सगळ्यांच्या खबऱ्या ठेवणाऱ्या आणि प्रत्येक प्रकरणाची माहिती शोधून काढणाऱ्या उषाला अस्मिता , दिसेल त्या मुलीच्या प्रेमात पडणाऱ्या विक्याला रोकडय़ा अशा प्रत्येकाच्या गुणांवरून त्यांना काही ना काही कॅरॅक्टरच्या पदव्या सगळ्यांनी बहालच केल्या आहेत . हे मित्र मैत्रिणींचं सोडा अगदी शिकवणाऱ्या प्राध्यापकांचीही यातून सुटका नाहीय . ते इतिहासाचे दुधाणे सर आहेत बघा . त्यांना तर ही सगळी कार्टी भाऊजी म्हणतात . का तर म्हणे ते कायम बायकांच्या घोळक्यात गप्पा मारताना दिसतात म्हणून . अरे देवा आठ वाजलेसुद्धा . असं सगळ्यांच सांगत बसलो ना तर अख्खा दिवस पण कमी पडेल . सध्यासाठी इतक्याच गप्पा बास . का काय म्हणताय अहो ? मलापण कामं आहेत . माझ्या आधीच्या बोलण्यातून मी बिघडलेल्या मुलासारखं काहीबाही सांगतोय असं कदाचित वाटलं असेल तुम्हाला . पण ज्यात चिडवाचिडवी नसते असं कॉलेज कुठं असतं का तुम्हीच सांगा . हे नसलं तर मजाच काय ना ? चला आता निरोप घेतो तुमचा . असं गप्पा मारत बसलो तर कॉलेजमधली हालहवाल कशी कळेल मला ? कॅन्टीननं कसं एकदम अप टू डेट असायला पाहिजे . हो ना ? ? ज्योत्स्ना भाटवडेकर – response . lokprabha @ expressindia . com सौजन्य – लोकप्रभा"
entertainment,अभिनेता अरमान कोहलीला अटक झाल्यानंतर २० तासांच्या आतच त्याच्या गर्लफ्रेंडने तक्रार मागे घेतली आहे . गर्लफ्रेंड निरू रंधावाला बेदम मारहाण केल्याप्रकरणी त्याला मंगळवारी पोलिसांनी लोणावळा येथून अटक केली होती . आज ( बुधवारी ) त्याला वांद्रे कोर्टात हजर करण्यात आले . निरू आणि अरमान एकमेकांच्या समजुतीने हा वाद मिटवणार असल्याने त्याची रवानगी कारागृहात करण्याची गरज नाही असे अरमानच्या वकिलांनी कोर्टात सांगितले . यावेळी निरूदेखील कोर्टात हजर होती . परस्पर समजुतीने ही तक्रार रद्द करण्यासंदर्भातील अरमानची याचिका कोर्टाने फेटाळली असून त्याला न्यायालयीन कोठडी सुनावण्यात आली आहे . त्यामुळे अरमानच्या जामिनासाठी आता वकिलांकडून मुंबई सत्र न्यायालयात अर्ज दाखल करण्यात येणार आहे . क्षुल्लक वादावरून अरमानने निरुला बेदम मारहाण केली होती . तिला उपचारासाठी कोकिलाबेन रुग्णालयात दाखल करण्यात आले होते . त्यानंतर निरुच्या तक्रारीवरून सांताक्रूझ पोलीस ठाण्यात अरमानविरोधात गुन्हा दाखल करण्यात आला होता . गुन्हा दाखल झाल्यापासून फरार असलेल्या अरमानला अखेर काल ( मंगळवारी ) लोणावळा येथून त्याच्या मित्राच्या फार्म हाऊसवरून अटक करण्यात आली . आता पुढील चौकशीसाठी त्याला कोठडी सुनावण्यात यावी अशी मागणी निरुच्या वकिलांकडून करण्यात आली . अरमानविरोधात शस्त्र बाळगल्याप्रकरणीही गुन्हा दाखल करण्यात आला असून त्याला जामिन मिळू नये यासाठी त्या कलमाचा समावेश करण्यात आल्याचेही त्याच्या वकिलांकडून सांगण्यात आले . सध्या कोर्टाने अरमानला न्यायालयीन कोठडी सुनावली असली तरी निरुने तक्रार मागे घेतल्याने तो लवकरच कोठडीतून सुटण्याची शक्यता आहे .
entertainment,"ओमर लुलू दिग्दर्शित ‘उरु अदार लव्ह’ या मल्य़ाळम चित्रपटातील अभिनेत्री प्रिया प्रकाश वारियर हिने काही दिवसांपूर्वीच आपल्या नजरेचे तीर चालवत अनेकांनाच वेडं करुन सोडलं . ‘मानिक्य मलरया पूवी’ या गाण्यात तिने केलेली भुवयांची हालचाल , नजरेचा कटाक्ष , डोळ्यांच्या माध्यमातून अप्रत्यक्षपणे साधलेला संवाद या तिच्या सा - या अदांनी प्रेक्षक घायाळ झाले होते . आता याच प्रियाने पुन्हा एक व्हिडिओ अपलोड करत आपल्या चाहत्यांना घायाळ करण्याचा निर्णय घेतला आहे . प्रियाने खूप कमी कालावधीत लोकप्रियतेची उंची गाठली आहे . सोशल मीडियावर बऱ्यापैकी सक्रिय असणाऱ्या या नॅशनल क्रशने पुन्हा एक व्हिडिओ पोस्ट करत चाहत्यांचं लक्ष वेधलं आहे . सध्या प्रियाने ‘ए दिल है मुश्किल’ या चित्रपटातील ‘मेरे सैय्या जी से आज मैने ब्रेकअप कर लिया’ या गाण्याचा व्हिडिओ अपलोड केला आहे . ज्यामध्ये ती रणबीर कपूर आणि अनुष्का शर्मा यांच्यावर चित्रीत करण्यात आलेल्या गाण्याचे लिप सिंकिंग करताना दिसते . या व्हिडिओतही प्रियांच्या डोळ्यांनी पुन्हा एकदा आपली जादू केल्याचे पाहायला मिळत आहे . प्रियाने हा व्हिडिओ अपलोड केल्यानंतर काही काळातच लाखो युजर्सनी तो पाहिल्याचे आणि त्याला लाइक केल्याचे दिसून आले . यापूर्वीही प्रियाच्य़ा गाण्याचा एक व्हिडिओ व्हायरल झाला होता . ‘उरु अदार लव्ह’ या चित्रपटाच्या निमित्ताने प्रिया अभिनय क्षेत्रात पदार्पण करत असून , चित्रपटाच्या प्रदर्शनापूर्वीच ती लोकप्रियतेच्या शिखरावर पोहोचली असंच म्हणावं लागेल . या चित्रपटात प्रियासोबतच सियाध शाजान , रोशन अब्दुल रहूफ , नूरीन शरीफ , दिलरुबा हे कलाकारही झळकत आहेत ."
entertainment,"बेदरकारपणे गाडी चालवून ऑटोरिक्षाला धडक दिल्याप्रकरणी आणि दोन व्यक्तींना जखमी केल्याप्रकरणी गायक , सूत्रसंचालक आदित्य नारायण चांगलाच अडचणीत सापडला होता . वर्सोवा पोलिसांनी त्याला अटक करुन काही वेळानंतर जामीनावर त्याची सुटकाही करण्यात आली होती . मंगळवारी या सर्व प्रकरणी आदित्यने माफी मागत अपघातात जखमी झालेल्यांचा संपूर्ण वैद्यकीय खर्च उचलण्याची तयारी दाखवली आहे . ‘तो एक दुर्दैवी अपघात होता . जे काही झालं त्याबद्दल मी मानपासून माफी मागतो’ , असे आदित्य ‘आयएएनएस’ या वृत्तसंस्थेशी संवाद साधताना म्हणाला . आदित्य त्याची मर्सिडिझ बेंझ ही कार चालवत असताना हा अपघात घडला . या अपघातात ऑटोरिक्षा चालक आणि महिला प्रवासीही जखमी झाली होती . लोखंडवाला सर्कल येथे झालेल्या त्या अपघाताविषयी सांगत आदित्य म्हणाला , ‘मला वाटलं समोरुन येणारा चालक त्याच्या गाडीचा वेग कमी करेल . पण , त्याने तसं काहीच केलं नाही . त्याने आपली गाडी उजवीकडे वळवली . त्याच्या गाडीला माझी धडक लागू नये यासाठी मी कार डावीकडे वळवली आणि तेव्हाच तिथे असणाऱ्या एका ऑटोरिक्षावर जाऊन माझी कार धडकली . ’ एकाएकी रस्त्यावर गोंधळाचे वातावरण पाहून त्या ठिकाणी गर्दी होण्यास सुरुवात झाली . पण , कोणीच मदतीसाठी पुढे सरसावले नव्हते . त्यावेळी आदित्यनेच सुरेखा शिवेकर ( ३२ ) आणि चालक राजकुमार बाबुराव ( ६४ ) यांना कोकिलाबेन अंबानी रुग्णालयात दाखल करत त्यांच्यावर उपचार सुरु करण्याची व्यवस्था केली . इतकंच नव्हे तर जखमींच्या उपचाराचा संपूर्ण खर्चही करण्याची जबाबदारी घेत त्याने जखमींची चौकशी करण्यासाठी रुग्णालयात भेटही दिली होती . वाचा : अठराव्या वर्षीच तिने अंतरराष्ट्रीय क्रिकेटमधील ‘हा’ अनोखा विक्रम आपल्या नावावर नोंदवला एक जबाबदार नागरिक म्हणून आदित्यने त्याचं कर्तव्य पार पाडलं आहे . जखमींवर उपचार सुरु असून त्यांचे कुटुंबीयसुद्धा त्यांची काळजी घेत आहेत’ , असं आदित्यचे वकिल जुल्फीकर मेमन यांनी स्पष्ट केलं . कलम ३३८ आणि २७९ अंतर्गत आदित्य नारायण विरोधात गुन्हा दाखल करण्यात आला होता ."
sports,"भारताविरुद्धच्या कसोटी मालिकेनंतर अॅलिस्टर कुक नेतृत्वाचा त्याग करणार आहे , ही चर्चा त्याने स्वतःहून फेटाळून लावली आहे . कर्णधारपद किती काळापर्यंत सांभाळीन , हे सांगणे कठीण आहे , अशी प्रतिक्रिया कुकने एका ब्रिटिश मासिकाला दिली होती . त्यामुळे ब्रिटनमधील प्रसारमाध्यमांमध्ये याबाबत उलटसुलट चर्चा रंगत होत्या . २०१२पासून इंग्लंडच्या कर्णधारपदाची जबाबदारी सांभाळणाऱ्या कुक यांनी पहिल्या कसोटीच्या पूर्वसंध्येला झालेल्या पत्रकार परिषदेत आली भूमिका मांडताना म्हटले की , ‘‘किती काळ तू स्वतःला इंग्लंडच्या कर्णधारपदावर पाहतो आहेस , या प्रश्नाला मी प्रामाणिकपणे उत्तर दिले होते . मला खरेच माहीत नाही . हा काळ दोन महिन्यांचा असेल , मालिका संपेपर्यंत , सहा महिने किंवा एखाद - दोन वष्रे . परंतु या साध्या प्रतिक्रियेने प्रसारमाध्यमांमध्ये खळबळ माजवली . ’’ कुकने रविचंद्रन अश्विनच्या फिरकीची मुक्तकंठाने प्रशंसा केली . त्याच्या उदयाची तुलना या वेळी कुकने इंग्लंडचा माजी फिरकी गोलंदाज ग्रॅमी स्वानशी केली . ‘‘दुणावलेला आत्मविश्वास ही त्याच्या दृष्टीने सर्वात जमेची बाजू आहे . भारतीय खेळपट्टय़ांवर त्याने गेल्या काही वर्षांमध्ये केलेली गोलंदाजी ही निश्चितच प्रशंसनीय आहे , ’’ असे कुकने सांगितले . भारतीय खेळपट्टय़ांवर त्याने गेल्या काही वर्षांमध्ये केलेली गोलंदाजी ही निश्चितच प्रशंसनीय आहे , ’’ असे कुकने सांगितले ."
entertainment,"उत्साहाच्या भरात बरेचजण अशा काही घोषणा करतात ज्याचा कालांतराने अनेकांनाच विसर पडतो . अशीच एक घोषणा बिग बी अमिताभ बच्चन यांनी साधारण दहा वर्षांपूर्वी केली होती . उत्तर प्रदेशातील बाराबंकी येथे एका महाविद्यालयाच्या भूमिपूजनाच्या वेळी त्यांनी सहकुटुंब या कार्यक्रमाला हजेरी लावली . ज्यावेळी त्यांनी उपस्थित गावकऱ्यांना एक आश्वासन दिलं . ज्यामध्ये त्यांनी महाविद्यालयाच्या उभारणीसाठी हातभार लावण्याचं आश्वासन दिलं होतं . पण , कालांतराने मात्र त्यांना या आश्वासनाचा विसर पडला असावा . दौलतपूर येथे दहा वर्षांपूर्वी कन्या महाविद्यालयाच्या भूमिपूजनासाठी पोहोचलेल्या बिग बींनी या महाविद्यालयाला अनुसरुन काही आश्वासनं दिली . इतकंच नव्हे , तर त्यांच्या सुनेच्या म्हणजेच अभिनेत्री ऐश्वर्या रायच्या नावावरुनच या महाविद्यालयाचं नावही निश्चित करण्यात आलं . पण , त्यानंतरच्या काळात मात्र बिग बींना त्यांच्या आश्वासनाचा विसर पडला . ‘न्यूज १८’ ने प्रसिद्ध केलेल्या वृत्तानुसार दौलतपुर गावातील लोकांनीच या महाविद्यालयासाठी अनुदानातून निधी उभा केला . इतकंच नव्हे तर आता या महाविद्यालयाच्या बांधकामाचं काम अंतिम टप्प्यात आलं आहे . जुलै महिन्यापासून हे महाविद्यालय सुरु करण्यात येणार असल्याचंही कळत आहे . त्यामुळे जे बिग बींना जमलं नाही ते गावकऱ्यांनी आणि मुख्य म्हणजे गावातील एका शिक्षकाने करुन दाखवलं अशीच प्रतिक्रिया सध्या अनेकजण देत आहेत . वाचा : IPL 2018 – शिक्षणासाठी मुंबई इंडियन्सच्या ‘या’ खेळाडूने सोडलं क्रिकेट सत्यवान शुक्ला नावाच्या या शिक्षकाने पुढाकार घेऊन महाविद्यालयाच्या बांधकामासाठी निधी गोळा केला . त्यासाठी लागणाऱ्या जमिनीचीही त्यांनीच तरतूद केली आणि हे काम मार्गी लावलं . सध्या या महाविद्यालयाचं नाव दौलतपूर डिग्री कॉलेज असं ठेवण्यात आलं असून , डॉ . राम मनोहर लोहिया अवध विद्यापीठ फैजाबाद यांच्यातर्फे या महाविद्यालयाला मान्यताही मिळाली आहे . गावकऱ्यांना दिलेलं आश्वासन पूर्ण करण्यात बिग बी अपयशी ठरल्यामुळे स्थानिकांचा त्यांच्यावर रोषही असल्याचं म्हटलं जात आहे . तेव्हा आता या सर्व प्रकरणी अमिताभ बच्चन काय प्रतिक्रिया देणार हे पाहणं महत्त्वाचं ठरणार आहे ."
sports,"गेल्या हंगामात पदार्पण करत गुजरात लायन्स संघाने गुणतालिकेत अव्वल स्थान पटकावले होते ; पण बाद फेरीत मात्र त्यांच्याकडून अपेक्षित कामगिरी पाहायला मिळाली नव्हती . गेल्या वर्षीसारखीच या मोसमाचीही सुरुवात विजयाने करण्यासाठी सुरेश रैनाच्या नेतृत्वाखालील गुजरातचा संघ सज्ज आहे . त्यांच्यापुढे सलामीच्या लढतीत आव्हान असेल ते कोलकाता नाइट रायडर्सचे . मागील वर्षी गुजरातने कोलकाताला दोन्ही सामन्यांमध्ये पराभूत केले होते . या मोसमातही त्यांच्याकडून अशीच कामगिरी होते का , हे पाहणे उत्सुकतेचे असेल . गुजरातच्या संघात रैनासह आरोन फिंच , ब्रेंडन मॅक्क्युलम आणि ड्वेन स्मिथसारखे नावाजलेले फलंदाज आहेत . जेसन रॉय आणि दिनेश कार्तिक हे दोघेही चांगल्या फॉर्मात आहेत . या संघाची सर्वात जमेची बाजू म्हणजे रवींद्र जडेजा आणि ड्वेन ब्राव्होसारखे अव्वल दर्जाचे अष्टपैलू खेळाडू आहेत . एकंदरीत गुजरातचा संघ चांगलाच समतोल आहे . कोलकाताच्या संघात अनुभवी व युवा खेळाडूंचा चांगला समन्वय पाहायला मिळतो . कर्णधार गौतम गंभीर , रॉबिन उथप्पा आणि युसूफ पठाण यांच्यासारखे अनुभवी खेळाडू कोलकाताच्या संघात आहेत . सुनील नरिनसारखा अव्वल फिरकीपटू आहे . आयसीसी क्रमवारीतील अष्टपैलूंमध्ये अव्वल स्थानावर असलेला बांगलादेशचा शकिब अल हसन हा संघाकडे सर्वात उपयुक्त खेळाडू आहे . ट्रेंट बोल्ट आणि उमेश यादव ही वेगवान गोलंदाजांची जोडगोळी प्रतिस्पध्र्याना धडकी भरवू शकते . संघ"
sports,"ऑस्ट्रेलियाविरुद्ध सुरु असलेल्या दुसऱ्या कसोटी सामन्यात भारताचा कर्णधार विराट कोहली याने झुंजार खेळी करत शतक झळकावले . प्रथम उपकर्णधार अजिंक्य रहाणेबरोबर आणि त्यानंतर नवोदित हनुमा विहारीबरोबर भागीदारी करत कोहलीने ही कामगिरी केली . हे कोहलीचे कसोटी कारकिर्दीतील २५ वे शतक ठरले . या शतकी खेळीत त्याने ११ चौकार लगावले . या खेळीबरोबरच विराटने मास्टर ब्लास्टर सचिन तेंडुलकरचा विक्रम मोडला . विराटने आपली २५ शतके पूर्ण करण्यासाठी १२७ डाव खेळले . हा मैलाचा दगड गाठण्यासाठी सचिनला मात्र १३० डाव खेळावे लागले होते . दरम्यान , हे त्याचे ऑस्ट्रेलियाविरुद्ध ७ वे तर ऑस्ट्रेलियातील ६वे शतक ठरले आहे . दरम्यान , या सामन्यात ऑस्ट्रेलियाचा पहिला डाव सर्वबाद ३२६ वर आटोपला . ऑस्ट्रेलियाचा पहिला डाव ऑस्ट्रेलियाचे सलामीवीर फिंच ( ५० ) , हॅरिस ( ७० ) आणि हेड ( ५८ ) यांनी केलेल्या अर्धशतकाच्या जोरावर ऑस्ट्रेलियाने ही मजल मारली . इशांत शर्माने सर्वाधिक ४ बळी टिपत यजमानांचा डाव गुंडाळण्यात महत्वाची भूमिका बजावली . त्यास प्रत्युत्तर म्हणून दुसऱ्या दिवसअखेरपर्यंत भारताने ३ बाद १७२ धावा केल्या . कर्णधार विराट कोहली आणि उपकर्णधार अजिंक्य रहाणे या दोघांनी केलेल्या नाबाद भागीदारीच्या जोरावर भारताला या धावसंख्येपर्यंत मजल मारता आली . आज दिवसाचा खेळ सुरु झाला त्यावेळी रहाणे बाद झाला . पण कोहलीने विहारीच्या साथीने आपली झुंज सुरु ठेवली ."
lifestyle,"उन्हाळ्यात नेमके खायचे तरी काय ? असा प्रश्न अनेकदा पडतो . उन्हाळा म्हटलं की प्रचंड उकाडा आणि अंगावर येणारा घाम यामुळे अनेकदा चिडचीड होते . त्यामुळे जेवण करणंच काय पण , आयतं गरमागरम पदार्थांचं ताट जरी कोणी पुढे ठेवलं तरी ते खावसं वाटत नाही . अशा वेळी दुपारच्या जेवणात कोणत्या पदार्थांचा समावेश आवर्जून करावा याविषयी थोडक्यात . वाचा : …म्हणून उन्हाळ्यात सरबते प्यायलाच हवीत Health Tips : खरबूज निवडताना ही काळजी घ्या – उन्हाळ्यात दुपारच्या जेवणात हलका फुलका आहार ठेवावा . – वरण , आमटी , कोथींबीर किंवा आलं पुदिन्याची चटणी ही जेवणात असावी . – हिरव्या पालेभाज्यांचा समावेश करावा . यावेळी वाल , पावटा , छोले , राजमा , हरभरा ही कडधान्ये मात्र टाळावीत . – मूग , मूगडाळ , तूरडाळ , मसूर , कुळीथाचे पीठ असं आहारात असावी . – त्याचप्रमाणे काकडी - टोमॅटो - बीट - गाजर - कांदा यांची कोशिंबीरीचा आवश्य आहारात समावेश करून घ्यावा . – तर कामावर जाणाऱ्यांनी दुपारच्या जेवणात डब्याला पोळी भाजी न्यावी . भाजीमध्ये हिरव्या भाज्या किंवा फळभाज्यांचा समावेश करावा . – नाश्ता आणि जेवण यांच्या मधल्या काळात फळे खावीत . कलिंगड , खरबूज , जाम अशी फळं खावीत . – या ऋतूत लक्षात ठेवून दिवसभरात आठ ते दहा ग्लास पाणी अवश्य प्यावे . – जेवणानंतर एकदम पाणी पिऊ नये तसेच जेवताना फ्रिजमधील थंड पाण्याचा वापर तर कटाक्षाने टाळावा ."
sports,"एकदिवसीय मालिकेपाठोपाठ दक्षिण आफ्रिकेविरुद्ध टी - २० मालिकाही जिंकण्याची भारतीय महिलांची संधी किमान बुधवारी तरी पावसामुळे दुरावली गेली . भारत आणि दक्षिण आफ्रिका महिला संघांदरम्यानचा मालिकेतील चौथा सामना पावसामुळे रद्द करण्यात आला . मालिकेतील अखेरच्या पाचव्या सामन्यात भारतीय महिलांना पुन्हा एक संधी मिळेल . हा सामना हरल्यास मालिका २ - २ अशी बरोबरीत सुटेल . चौथ्या सामन्यात आज केवळ १५ . ३ षटकांचा खेळ झाला . लिझेली ली ( नाबाद ५८ ) आणि डेन व्हॅन निएकर्क ( ५५ ) यांच्या अर्धशतकी खेळीमुळे दक्षिण आफ्रिकेने ३ बाद १३० धावा केल्या . त्यानंतर आलेल्या पावसामुळे सामना रद्द करण्यात आला . पाऊस थांबेल आणि खेळ सुरू होईल असे गृहीत धरून डकवर्थ लुईसचे कोष्टकही तयार केले होते . त्यानुसार १५ षटकांचा खेळ झाल्यास १४१ , १० षटकांत ९५ आणि ५ षटकांत ६५ धावा असे सुधारित आव्हान भारतासमोर ठेवण्यात आले होते . मात्र , पावसाचे सातत्य कायम राहिले आणि सामना रद्द करण्यात आला ."
entertainment,"‘पद्मावती’ या चित्रपटाच्या पहिल्या पोस्टरपासून ते अलिकडेच प्रसिध्द झालेल्या ‘घुमर…’ गाण्यापर्यंत चित्रपटाविषयीची प्रत्येक गोष्ट बरीच चर्चेत आहे . या साऱ्यामध्ये सर्वाधिक लक्षवेधी ठरत आहे ती म्हणजे राणी पद्मावतीच्या रुपातील अभिनेत्री दीपिका पदुकोण . शक्य ते सर्व बारकावे टीपत भन्साळींनी या चित्रपटातील प्रत्येक पात्र जीवंत केले आहे . त्यांच्या या स्वप्नवत प्रोजेक्टसाठी कलाकारांनीही फारच मेहनत घेतली आहे . सोशल मीडियावरुनही सध्या या कलाकारांची प्रशंसा करण्याचे सत्र सुरु असून खुद्द सेलिब्रिटीही यात मागे नाहीत . ‘पद्मावती’तील दीपिकाच्या लूकची प्रशंसा करण्यासाठी आलिया भट्टनेही ट्विटरची मदत घेतली होती . ‘उफ्फ… या जीवघेण्या अदा…’ असे ट्विट तिने केले होते . याशिवाय तिने राणी पद्मावतीच्या रुपात झळकणाऱ्या दीपिकाचे तोंड भरुन कौतुकही केले . ‘मी चित्रपटाचा ट्रेलर पाहिला . त्यात दीपिकाचे रुप उत्तमपणे साकारण्यात आले असून , एका अर्थी हे सर्व अविश्वसनीयच वाटत आहे . मी तिच्यासारखी दिसूही शकत नाही आणि तिच्यासारखा अभिनयही करु शकत नाही . मी तिला याविषयी सांगितलेसुद्धा . या चित्रपटातून ती पुन्हा एकदा सर्वांची मनं जिंकेल यात वादच नाही’ , असे आलिया म्हणाली होती . आलियाने केलेली प्रशंसा पाहून दीपिकानेही तिला उत्तर देत एक ट्विट केले . या ट्विटमध्ये तिने आलियाला टॅग करत तिचा उल्लेख ‘अलू… . ’ असा केला आहे . दीपिकाने दिलेले हे उत्तर पाहून या दोन्ही अभिनेत्रींमध्ये असलेले जिव्हाळ्याचे नाते सर्वांसमोर आले आहे . वाचा : अभिनयाव्यतिरिक्त बॉलिवूडकरांचे ‘हे’ आहेत ‘इन्कम सोर्स’ एकाच क्षेत्रात काम करत असलेल्या या कलाकार मंडळींनी अशाप्रकारे इतर कलाकारांची प्रशंसा करणे ही बाबसुद्धा फार महत्त्वाची असते . या साऱ्यामध्ये कलाकारांना मदत होते ती म्हणजे सोशल मीडियाची . सोशल मीडियाच्या माध्यमातून फक्त चाहत्यांसोबतचेच नाते सेलिब्रिटी आणखी दृढ करु पाहतात असा समज असेल तर तसे नाही . या माध्यमातून इंडस्ट्रीत बऱ्याच सहकलाकारांशीदेखील संपर्कात राहण्याला कलाकारांकडून प्राधान्य दिले जाते . आलिया आणि दीपिकाच्या ट्विटमधूनच याचा प्रत्यय येतोय ."
entertainment,"गेल्या तीन दशकांपासून आपल्या दमदार अभिनय कौशल्याने अभिनेते परेश रावल यांनी बरेच चित्रपट गाजवले . आगामी संजय दत्तच्या ‘संजू’ या बायोपिकमध्ये ते सुनील दत्त यांची भूमिका साकारणार आहेत . याशिवाय आणखी एक आव्हानात्मक भूमिका ते भविष्यात साकारणार आहेत आणि त्यापैकीच एक म्हणजे पंतप्रधान नरेंद्र मोदींची भूमिका . गेल्या काही दिवसांपासून नरेंद्र मोदींच्या जीवनावर आधारित चित्रपट निर्मितीची चर्चा ऐकायला मिळत होती . अखेर त्यावर परेश रावल यांनी शिक्कामोर्तब केला आहे . पुढील काही महिन्यांत त्याच्या शूटिंगला सुरुवात होणार असून परेश रावल यामध्ये मोदींची भूमिका साकारणार आहेत . वाचा : फुटबॉल सामनादरम्यान रणबीर कपूरला दुखापत ‘चित्रपटाच्या कथानकावर सध्या काम सुरू असून पुढील काही दिवसांत ते पूर्ण होईल . त्यानंतर सप्टेंबर किंवा ऑक्टोबरमध्ये आम्ही शूटिंगला सुरुवात करणार आहोत , ’ अशी माहिती त्यांनी दिली . परेश रावल हे स्वतः भाजपा खासदार असून मोदींची भूमिका साकारणं काही सोपं नाही असं त्यांनी यापूर्वी म्हटलं होतं . ‘ही सर्वात अवघड आणि आव्हानात्मक भूमिका आहे , ’ असं ते म्हणाले . १९९४ मध्ये त्यांनी ‘सरदार’ या बायोपिकमध्ये सरदार वल्लभभाई पटेल यांची व्यक्तिरेखा साकारली होती . आता मोदींच्या लूकमध्ये परेश रावल यांना पाहण्याची उत्सुकता सध्या प्रेक्षकांमध्ये निर्माण झाली आहे . सूत्रांच्या माहितीनुसार , रावल हे स्वतः चित्रपटाची निर्मितीसुद्धा करत आहेत ."
entertainment,"बॉलिवूड अभिनेता अनिल कपूरचा आगामी चित्रपट ‘रेस ३’ हा लवकरच प्रदर्शित होणार आहे . त्यामुळे अनिल कपूर चित्रपटाच्या प्रसिद्धीमध्ये व्यग्र आहे . या साऱ्यामध्ये त्याला भाईजान सलमानचीही साथ मिळत आहे . चित्रपटाच्या प्रमोशनच्या निमित्ताने चित्रपटातील कलाकारांनी नुकतीच ‘दस का दम’ या रिअॅलिटी शोच्या सेटवर हजेरी लावली होती . यावेळी अनिल कपूरने शो सुरु असताना एका कारणामुळे जाहीर माफी मागितली . त्यामुळे ‘दस का दम’चा हा भाग चांगलाच चर्चेत आला आहे . ‘दस का दम’ या शोच्या निमित्ताने अभिनेता सलमान खान ब - याच काळानंतर छोट्या पडद्यावर परतला असून तो या शोचे सूत्रसंचालन करत आहे . त्यातच ‘रेस ३’ प्रदर्शनासाठी सज्ज झाल्यामुळे चित्रपटाची संपूर्ण टीम चित्रपटाचे जोरदार प्रमोशन करत आहे . प्रमोशनचाच एक भाग म्हणून या टीमने ‘दस का दम’च्या सेटवर हजर लावली होती . यावेळी सलमानने शोच्या नियमानुसार या टीमला एक प्रश्न विचारला . ‘असे किती भारतीय व्यक्ती आहेत जे आपल्या आईला दिवसातून एकदा तरी फोन करतात’ असा प्रश्न सलमानने ‘रेस ३’ च्या टीमला विचारला . हा प्रश्न ऐकताच प्रत्येकाने आपआपल्या परीने उत्तर देण्याचा प्रयत्न केला . मात्र , अनिल कपूरने प्रश्नाचे उत्तर वेगळ्या स्वरुपात दिले . ‘मला इतर व्यक्तींचं माहित नाही . पण मी मात्र माझ्या आईला एकदाही फोन करत नाही . अगदी इतकचं नाही तर मी साधा तिला वेळही देऊ शकत नाही’ असं अनिलने सांगितलं . ‘मी माझ्या आईला वेळ देत नाही ही खरंच लाजीरवाणी गोष्ट आहे . मी आज सर्वांसमक्ष माझ्या आईची मनापासून माफी मागतो” , असं म्हणत अनिलने खेद व्यक्त केला आणि आईची जाहीर माफी मागितली . दरम्यान , ‘दस का दम’ हा शो पहिल्या दिवसापासून प्रचंड गाजत असून पहिल्याच भागामध्ये एका स्पर्धकाने सलमानला प्रश्न विचारला होता या प्रश्नाचं उत्तर सलमानने ज्या पद्धतीने दिलं होतं ते पाहून सर्वांमध्ये एकच हाशा पिकला होता . तर दुस - या भागात सलमानने एका स्पर्धकाच्या मुलीची शैक्षणिक जबाबदारी उचलली आहे . त्यामुळे या शोचा प्रत्येक भाग वेगवेगळ्या कारणामुळे चर्चेत येत असून हा शो पुढे आणखी रंगतदार होईल असं एकंदरीत दिसून येत आहे ."
sports,"वाईच्या प्रियांका कासुर्डे हीने राष्ट्रीय कुमार तिरंदाजी स्पर्धेत इंडियन राउंड प्रकारात दोन रौप्यपदके जिंकली खरी , पण आता घरचे प्रोत्साहन आहे ; पण आर्थिक पाठबळ नसताना इंडियन राउंडमधून आंतरराष्ट्रीय प्रकाराच्या स्पर्धेत कसे जाणार ? हा प्रश्न तिला सलत आहे . छत्रपती शाहू स्टेडियमवरील या स्पर्धेत सातारा कन्या प्रियांकाने इंडियन राउंड प्रकारात चाळीस मीटर स्पर्धेत वैयक्तिक रौप्यपदक जिंकले . तसेच तिने औरंगाबादच्या दिनेश लगड याच्या साथीत मिश्र दुहेरीत रौप्यपदकही पटकावण्याचा पराक्रम केला . या यशानंतरही तीस मीटर शर्यतीच्या वेळी वाऱ्याशी सांगड घालता आली असती , तसेच मिश्र दुहेरीच्या स्पर्धात दोघांचीही कामगिरी थोडी चांगली झाली असती , तर अधिक चांगले यश मिळाले असते , असे तिला वाटत आहे . बीकॉमच्या दुसऱ्या वर्षास असलेली प्रियांका वाईतील ओम श्री सोशल अँड स्पोर्टस फाउंडेशन या क्लबची . ती एका शेतात सहकाऱ्यांबरोबर सराव करते . त्यामुळे वाऱ्यात लक्ष्य साधण्याची सवय होते . मित्रमैत्रिणी तिरंदाजी करत असल्यामुळे या खेळाकडे वळलेल्या प्रियांकास महाराष्ट्रास आपण मिश्र दुहेरीचे पदक जिंकून देऊ शकलो , याचे समाधान आहे . आम्ही सेट दोन नाही तर एका गुणाने हरलो , तर एक बरोबरीत सुटला . ही लढत नक्कीच जिंकता आली असती , असे ती सांगते ."
entertainment,"ज्येष्ठ अभिनेते डॉ . मोहन आगाशे यांचे मत नागपूर : गल्लाभरू चित्रपट मानसिक आजारांविषयी चुकीचा संदेश देत असल्याने या समस्येकडे पाहण्याचा दृष्टिकोन कलुषित झालाय . मानवी भावना समृद्ध करणारे चित्रपट दुर्मिळ होत आहे . मोबाईलमध्ये कॅमेरा आला असला तरी इमेज , साऊंडची भाषा अनुभवातून समृद्ध होते . तीच हरवत असल्याचे मत ज्येष्ठ अभिनेते मोहन आगाशे यांनी व्यक्त केले . जागतिक मेंदू दिनाच्या निमित्ताने रविवारी इंडियन अकादमी ऑफ न्यूरॉलॉजी , नागपूर न्युरो सोसायटी , सायकॅट्रिक सोसायटी व ऑरेंजसिटी कल्चरल फाऊं डेशनने आयोजित कार्यक्रमात ते पत्रकारांशी बोलत होते . डॉ . आगाशे निर्मित ‘अस्तू’ हा चित्रपट प्रदर्शित करण्यात आला . डॉ . आगाशे म्हणाले की , समाजात लहानपणापासून आपल्या मनावर बिंबवले आहे , की चित्रपट हे करमणुकीचे माध्यम आहे . चित्रपटातील संवाद , त्यातील दृश्यामुळे नकळत आपण आपली मते बनवतो . त्या मतांवरच आपला दृष्टिकोन ठरतो . जर चित्रपटातून चुकीची माहिती दाखवली गेली तर चुकीचे मत तयार होण्याची शक्यता आहे . मानवी भावना समृद्ध करणारा सिनेमा दुर्मिळ होतोय . मोबाईलमध्ये कॅमेरा आला असला तरी इमेज आणि साऊंडची भाषा अनुभवातून समृद्ध होते . तीच हरवत असल्याचे निरीक्षणही त्यांनी नोंदवले . पैशाने सर्व मिळते ही भाबडी समजूत आजची शिक्षण व्यवस्था अक्षर लिहायला , वाचायला शिकवते , पण एखाद्या बाबीकडे पाहण्याची दृष्टी , विचार करण्याची प्रगल्भता देत नाही . डोळे , कान , नाक , त्वचा , मन , बुद्धी ही संवेदनेची सेंसर्स त्यामुळे बधिर होत आहेत . त्यामुळे आपल्या घरात डोकावून पाहण्यासाठी कोणालाच वेळ नाही . सध्याची शिक्षण व्यवस्था ही केवळ डिग्री मिळणारे कारखाने झाल्याचे दिसते . पैशाने सगळे काही विकत घेता येते , अशी आपली भाबडी समजूत झाली आहे , असे मत डॉ . मोहन आगाशे यांनी व्यक्त केले ."
entertainment,"भारतातला बहुप्रतिष्ठित मानला जाणारा राष्ट्रीय चित्रपट पुरस्कार नुकतेच जाहीर झाले . यावर्षीही राष्ट्रीय पुरस्कारांमध्ये मराठी सिनेमांनी आपली मोहोर उमटवली . प्रियांका चोप्राची निर्मिती असलेल्या ‘व्हेंटिलेटर’ सिनेमाने तीन पुरस्कार पटकावले तर ‘दशक्रिया’ सिनेमानेही मराठीतील सर्वोत्कृष्ट चित्रपटाचा पुरस्कार मिळवला . सर्वोत्कृष्ट सिनेमा या विभागात सुमित्रा भावे आणि सुनील सुकथनकर दिग्दर्शित ‘कासव’ने सुवर्णकमळ पटकावत पुरस्कारांची ही शर्यत जिंकली . ‘कासव’ हा सिनेमा अद्याप प्रदर्शित झालेला नाही . सर्वोत्कृष्ट अभिनेता म्हणून अक्षय कुमारला ‘रुस्तम’ सिनेमासाठी तर सर्वोत्कृष्ट अभिनेत्री म्हणून सुरभीला ‘मिनामीनुनगु’ सिनेमासाठी राष्ट्रीय पुरस्कार जाहीर करण्यात आला . अक्षयचा हा पहिला राष्ट्रीय पुरस्कार आहे . तसेच सर्वोत्कृष्ट सहाय्यक अभिनेता म्हणून ‘दशक्रिया’ सिनेमासाठी मनोज जोशी यांनाही राष्ट्रीय पुरस्कार मिळाला . तर ‘दंगल’च्या झायरा वसिम हिने सर्वोत्कृष्ट सहाय्यक अभिनेत्री पुरस्कारावर आपले नाव कोरले . १२ . १०ः सर्वोत्कृष्ट सिनेमा - कासव ( मराठी ) १२ . १०ः सर्वोत्कृष्ट इंदिरा गांधी पदार्पण पुरस्कार - अलिफा १२ . ०९ः सर्वोत्कृष्ट सामाजिक विषयावर भाष्य करणारा सिनेमा - पिंक , अनिरुद्धा रॉय चौधरी १२ . ०९ः सर्वोत्कृष्ट बालचित्रपट - धनक , नागेश कुकनूर १२ . ०८ः सर्वोत्कृष्ट गायक - सुंदरा अय्यर , जोकर ( तामिळ ) १२ . ०७ः सर्वोत्कृष्ट गायिका - इमान चक्रबर्ती , तुमी जाके भालोभाशो , प्राकतन १२ . ०६ः सर्वोत्कृष्ट दिग्दर्शक - राजेश मापुस्कर , व्हेंटिलेटर १२ . ०५ः सर्वोत्कृष्ट अभिनेता - अक्षय कुमार , रुस्तम १२ . ०५ः सर्वोत्कृष्ट अभिनेत्री - सुरभी , मिनामीनुनगु १२ . ०५ः सर्वोत्कृष्ट सहाय्यक अभिनेत्री , झायरा वसीम , दंगल १२ . ०५ः सर्वोत्कृष्ट सहाय्यक अभिनेता , मनोज जोशी - दशक्रिया १२ . ०४ः सर्वोत्कृष्ट संकलन - व्हेंटिलेटर १२ . ०४ः सर्वोत्कृष्ट वेशभूषा - सायकल ( मराठी ) १२ . ०४ः सर्वोत्कृष्ट रि - रेकॉर्डिंग पुरस्कार - व्हेंटिलेटर , निर्मिती प्रियांका चोप्रा १२ . ०४ः स्पेशल इफेक्ट - नवीन पॉल , शिवाय १२ . ०४ः सर्वोत्कृष्ट कन्नड सिनेमाः रिझरव्हेशन १२ . ०४ सर्वोत्कृष्ट हिंदी सिनेमाः नीरजा , राम माधवानी १२ . ०४ः सर्वोत्कृष्ट बंगाली सिनेमाः बिसरजन , कौशिक गांगुली १२ . ०४ः सर्वोत्कृष्ट तामिळ सिनेमाः जोकर , दिग्दर्शक राजू मुरगन १२ . ०३ः सर्वोत्कृष्ट मराठी सिनेमाः दशक्रिया १२ . ०२ः सर्वोत्कृष्ट शॉर्ट फिक्शन फिल्म ‘अब्बा’ १२ . ००ः स्पेशल उल्लेखनीय पुरस्कारः नीरजा - सोनम कपूर , कडवी हवा , मुक्ती भवन - आदिल ११ . ५५ः एज्युकेशनल फिल्मः वॉटर फॉल ११ . ५०ः उत्तर प्रदेशला ‘फिल्म फ्रेंडली’ राज्याचा पुरस्कार सर्वोत्कृष्ट दिग्दर्शन - आदित्य जांभळे ( आबा ऐकताय ना ? )"
sports,"इंग्लंडविरुद्ध झालेल्या निर्णायक सामन्यातील पराभवासह भारताला एकदिवसीय मालिकाही गमवावी लागली . मात्र भारताच्या पराभवापेक्षाही अखेरच्या सामन्यात धोनीने पंचांकडून चेंडू मागून घेतल्याच्या त्याच्या कृतीची जास्त चर्चा झाली . त्याच्या या कृतीचा कसोटी क्रिकेटशी संबंध जोडत त्याच्या निवृत्तीच्या चर्चेला उधाण आले . मात्र भारतीय संघाचे मार्गदर्शक रवी शास्त्री यांनी स्पष्ट केले आहे , की धोनीने गोलंदाजी प्रशिक्षक भरत अरुण यांना चेंडू दाखवण्यासाठी तो पंचांकडून घेतल्याचे स्पष्ट केले आहे . एका वृत्तपत्राशी बोलताना शास्त्री म्हणाले , ' ' धोनीने भारत अरुण यांना दाखवण्यासाठी चेंडू घेतला होता . त्याला चेंडूची झालेली झिज अरुणला दाखवायची होती ज्यामुळे इंग्लंडमधील परिस्थितीचा अंदाज लावणे शक्य होईल . ' ' धोनीने पंचाकडून चेंडू घेतल्याचा व्हिडिओ सर्वत्र व्हायरल झाला असून त्याबद्दल तर्क वितक्त लावण्यात येत होते . मात्र धोनीचे संघातील स्थान कायम असून त्याने निवृत्त होण्याचा प्रश्नच येत नाही अशा शब्दात शास्त्रींनी सर्वांना ठणकावले आहे . दुसऱ्या एकदिवसीय सामन्यात धोनीने केलेल्या संथ खेळीमुळे त्याच्यावर अनेक तज्ज्ञांनी टिकांचा भडिमार केला . मात्र शास्त्रीने धोनी हा संघासाठी मोलाचा खेळाडू असल्याचे सांगितले . ' ' या सर्व चर्चांमध्ये काहीही तथ्य नाही . जवळपास 45 षटकांनंतर चेंडूची झालेली झिज अरुणला दाखवण्यासाठी धोनीने चेंडू मागितला होता . ' ' असे शास्त्रींनी स्पष्ट केले ."
lifestyle,"मोबाईल वापरणाऱ्यांपैकी सर्वाधिक जणांकडे सध्या स्मार्टफोन आणि त्यावर व्हॉटसअॅप असतेच . लहान मुलांपासून ते ज्येष्ठ नागरीकांपर्यंत सगळेजण व्हॉटसअॅपवर अॅक्टीव्ह असल्याचे आपल्याला पाहायला मिळते . आपल्या यूजर्सचा वापर अधिकाधिक सोयीचा व्हावा आणि त्यांना विविध सुविधा मिळाव्यात यासाठी अॅप्लिकेशनमध्ये अनेक बदल कऱण्यात येत आहेत . अॅप्लिकेशनमध्ये झालेले हे बदल जाणून घेतल्यास आपलाही वापर अधिक सुकर होऊ शकतो . काय आहेत हे नवे बदल जाणून घेऊया… १ . रंगीत टेक्स्ट आणि स्टेटस ठेवता येणार व्हॉटसअॅपने आपल्या आयओएस आणि अॅंड्रॉईड यूजर्ससाठी एक नवे फीचर लाँच केले आहे . यामाध्यमातून आता आपण फेसबुकप्रमाणे रंगीत बॅगराऊंडचे स्टेटस अपडेट करु शकता . हे रंगीत स्टेटस टाकायचे असेल तर आपल्याला स्टेटस टॅबवर जावे लागेल . उजव्या बाजूला कॅमेरा आयकॉनच्यावर पेनचा आयकॉन आहे . यावर क्लिक केल्यावर आपल्याला हा रंगीत स्टेटसचा पर्याय उपलब्ध होणार आहे . यामध्ये खालच्या बाजूला रंग आणि टेक्स यांचे पर्याय असतील , याबरोबरच स्मायलीचेही पर्याय असतील . याव्दारे तुम्हाला हवे तसे स्टेटस तुम्ही तयार करु शकणार आहात . हे नवीन फीचर आपल्यापर्यंत यायला आणखी काही कालावधी लागू शकतो . २ . टेक्स्ट स्वरुप बदलता येणार आपण लिहित असलेल्या मेसेजमधील कोणताही शब्द आपल्याला बोल्ड आणि इटॅलिक करायचा असल्यास आधीही तो पर्याय उपलब्ध होता . मात्र आता हे करणे आणखी सोपे झाले आहे . ज्या शब्दाला बोल्ड करायचे आहे त्यावर काही वेळ क्लिक केल्यास हा शब्द रंगीत करणे , बोल्ड करणे , इटॅलिक करणे , विशिष्ट शब्दावर काट मारणे असे पर्याय उपलब्ध होणार आहेत . ३ . इमोजी शोधणे होणार आणखी सोपे सध्या व्हॉटसअॅपमध्ये अनेक इमोजी देण्यात आल्या आहेत . काही महिन्यांपूर्वी यामध्ये वाढही करण्यात आली . आता यामध्ये एखादा शब्द लिहिला की त्या संदर्भातली इमोजी तुम्हाला दिसू शकणार आहे . विशेष म्हणजे यामध्ये त्या शब्दाशी निगडीत सर्व इमोजी दिसतील . त्यातील तुम्हाला हवी ती इमोजी शोधणं सोप्प होणार आहे . सध्या हे केवळ इंग्रजी शब्दांसाठीच मर्यादीत आहे . तुम्ही crying असे लिहिल्यास रडण्याशी निगडीत अनेक इमोजी तुम्हाला तिथे दिसू शकतील . ४ . GIF फिचर टेक्स्ट आणि इमोजी याशिवाय व्हॉटसअॅपनं GIF पाठवण्याचा पर्यायही काही महिन्यांपूर्वी उपलब्ध करून दिला होता . तेव्हा या फिचर्समुळे युजर्सना वेगळ्या फीचर्सचा लाभ घेता आला . ५ . फोन बदलला तरीही जुने चॅट मिळू शकणार तुम्ही जर जुना मोबाईल बदलण्याचा विचार करत असाल आणि तुमच्या व्हॉटसअॅपमधील डेटा तुम्हाला हवा असेल तर त्यासाठी उत्तम पर्याय देण्यात आला आहे . यातही तुम्ही अॅंड्रॉईडवरुन आयफोनवर स्विच होणार असाल तर तुमच्या जुन्या फोनमधील चॅटहीस्ट्री तुम्ही नवीन फोनमध्ये घेऊ शकता . तुमच्या फोनमध्ये मायक्रोएसडी कार्डचा ऑप्शन असेल तर मेन्यू - सेटींग्ज - चॅट सेटींग्ज या पर्यायावर क्लिक करून बॅकअप कॉन्व्हरसेशनवर क्लिक करुन तुमच्या जुन्या व्हॉटसअॅप मेसेजेसचा बॅकअप घेता येणार आहे . हे कार्ड नव्या फोनमध्ये टाकल्यानंतर व्हॉटसअॅप इन्स्टॉल करुन सिस्टोअरचा पर्याय निवडल्यावर जुने सर्व चॅट तुम्हाला नवीन फोनमध्ये मिळू शकतील ."
entertainment,"सलमानच्या वागण्याबोलण्यावर सलिम खान तर एकाद्या सामाजिक राजकीय घडामोडीवर जावेद अख्तर आपापल्या पध्दतीने प्रतिक्रिया देतात वा ट्वीट करतात . आपला असा स्वतंत्र बाणा जपणारे हे दोघे एकेकाळी चक्क एकत्र काम करत होते . सलिम खान खरं तर अभिनय करायचे . विजय आनंद दिग्दर्शित तिसरी मंजील मध्ये शम्मी कपूर वो हसिना जुलफोंवाली नाचत असताना सलिम आपल्याला ड्रम वाजवताना दिसतो . जावेदशी त्यांची पटकथा संवाद लेखनात जोडी जमली आणि बरेच काही घडले . पूर्वीचे चित्रपट पाहताना त्यात अनेकदा स्टोरी डिपार्टमेंट असे श्रेयनामावलीत वाचायला मिळते . सलिम - जावेद जोडीने पटकथा - संवाद लेखनाला प्रतिष्ठा व मूल्य दिले . ‘जंजीर’ने त्याना नावारुपाला आणले . पण त्याच ‘जंजीर’च्या मोठ्या पोस्टरवर आपले नाव नाही हे पाहून त्यानीच ते त्यावर टाकल्याचा किस्सा आजही सांगितला जातो . ‘जंजीर’ने . . विशेष करून जावेदने आपल्याला सूडनायक प्रतिमा दिल्याचे अमिताभ कायम सांगतो . ‘दीवार’ ‘शोले’ , ‘त्रिशूल’ , ‘शान’ , ‘दोस्ताना’ , ‘डॉन’ , ‘शक्ती’ इत्यादी… चित्रपटांमधूनची त्यांच्या यशस्वी कारकिर्दीची घौडदौड अचंबित करणारी होती . मनमोहन देसाई आणि प्रकाश मेहरा यांच्याशी त्यांचा पटकथा लेखक महत्वाचा की दिग्दर्शक असा वादही झाला . दुर्दैवाने या जोडीचा ‘इमान धरम’ फ्लॉप ठरल्याने मनजी सरस ठरले . राजेश खन्नाशी वाद झाल्याने या जोडीने ‘हमशकल’ व ‘भोला भाला’ या चित्रपटत पटकथाकार म्हणून नाव न देण्याचे ठरवले . चित्रपटसृष्टीत इतरही गोष्टीत गाजणारी ही भक्कम जोडी फुटली . जावेदने गीतलेखनाकडे मोर्चा वळवला म्हणून ही जोडी फुटली की शबाना आझमीने जावेदला स्वतंत्रपणे लेखनाचा सल्ला दिल्याने ही जोडी फुटली यावर बराच काळ चर्चा रंगत राहिली . त्यात हे दोघे पुन्हा एकत्र येण्याची शक्यता मात्र मावळत गेली . दिलीप ठाकूर"
entertainment,"कधी काळी बॉलिवूडमध्ये सुपरहिट ठरलेला चित्रपट ‘सडक’ या चित्रपटाचा सीक्वल लवकरच प्रेक्षकांच्या भेटीला येणार आहे . महेश भट दिग्दर्शित ‘सडक’ या चित्रपटामध्ये संजय दत्त आणि पुजा भट यांची केमिस्ट्री पाहायला मिळाली होती . हा चित्रपट त्या काळी प्रचंड गाजला होता . त्यामुळेच या चित्रपटाचा सीक्वल लवकरच प्रेक्षकांच्या भेटीला येणार आहे . या चित्रपटामध्ये मुख्य भूमिकेमध्ये अभिनेत्री आलिया भट झळकणार असून आणखी एका नव्या अभिनेत्याचं नाव या चित्रपटासाठी चर्चिलं जात आहे . ‘सडक २’ या आगामी चित्रपटामध्ये आलियाबरोबर अभिनेता संजय दत्तही स्क्रिन शेअर करणार आहे . तसंच मुख्य अभिनेत्याच्या भूमिकेमध्ये कोण झळकणार याविषयी अजून कोणतंही स्पष्टीकरण दिग्दर्शिक किंवा निर्मात्यांकडून देण्यात आलं नाही . मात्र सुशांत सिंह राजपूत याच्या नावाचा विचार सुरु असू नुकतीच त्याने दिग्दर्शक महेश भट यांची भेट घेतल्याचं समोर आलं आहे . दरम्यान , सुशांतने घेतलेल्या या भेटीमुळे ‘सडक २’ मध्ये सुशांत आलियाबरोबर झळकणार असल्याची शक्यता वर्तविण्यात येत आहे . तसंच काही दिवसापूर्वी सुशांतने या चित्रपटासंदर्भात ट्विटरवर एक पोस्टही केली होती . त्यामुळे सुशांतची या चित्रपटासाठी वर्णी लागणार का याकडे साऱ्यांच लक्ष वेधलं आहे ."
lifestyle,"दिवाळीच्या सणाला सुरूवात होते ती वसुबारसने . त्यामुळे आजपासून दिवाळीला सुरूवात झाली आहे . हा सण ‘गोवत्स द्वादशी’ म्हणूनही ओळखला जातो . गाय आणि वासरु यांची पूजा करण्याचा दिवस म्हणजे वसुबारस . या दिवशी दुधदुभत्या जनावरांची , बैलांची बळीराजा पूजा करतो . त्याला गोडा धोडाचा नैवैद्य खाऊ घातलो . ज्याच्या मेहनतीने मातीत धान्य पिकते त्याच्याप्रती कृतज्ञता व्यक्त करण्याचा हा दिवस . या दिवशी गावाकडे गोठे स्वच्छ करून सजवले जातात . काही ठिकाणी या दिवशी शेतात शेणाच्या गवळणी आणि श्रीकृष्णाची मुर्ती ठेवण्याचीही प्रथा आहे . कुंकू , फुले वाहून गाय वासराची पूजा केली जाते . त्यांना गोड नैवैद्य खायला दिला जातो . भारतीय संस्कृतीत पशूधनाची पूजा करण्याची परंपरा आहे . हजारो वर्षांपासून अन्न असो किंवा इतर कामे माणूस हा तितकाच पशूंवर देखील अवलंबून आहे . त्यामुळे त्यांच्याप्रती कृतज्ञता व्यक्त करण्यासाठी भारताच्या विविध राज्यात सण साजरे केले जातात . कुठे नागपंचमी , कुठे बैलपोळा . दिवाळीच्या सणाची सुरूवात देखील गोधनाची पूजा करून होते . यंदा सहा सव्वासहाच्या दरम्यान सूर्यास्त आहे त्यामुळे वासुबारसाचा मुहूर्त हा जवळपास साडेपाच पावणे सहाच्या आसपास असणार आहे . अशी केली जाते वासुबारस पूजा – दूधदूभत्या जनावरांची गंध , कुंकूम , अक्षता वाहून पूजा केली जाते . सुगंधी फुलांचा हार घालून गायीला अर्घ्य दिले दाते . तांब्याच्या कलशातले ताज्या पाण्याचे अर्घ्य वासराच्याच्या पायांवर सोडले जाते . त्यानंतर पुरणपोळी किंवा गोडाचा नैवैद्य त्यांना दिला जातो ."
lifestyle,"तुम्ही वारंवार उन्हामध्ये फिरत असाल तर त्याचे तुमच्या चेहऱ्यावर वाईट परिणाम दिसून येतात . चेहऱ्यावर सुरकुत्या पडणे , टॅनिंग होणे यांसारख्या गोष्टींमुळे तुम्ही तितके वय नसतानाही वयस्कर दिसायला लागता . इतकेच नाही तर तुमचे आरोग्य आणि तुमचे दिसणे हे तुम्ही घेत असलेल्या आहारावरही अवलंबून असते . आता आहारातील असे कोणते घटक आहेत ज्यामुळे तुमचे वय आहे त्याहून जास्त दिसते , तसेच हे पदार्थ तुम्ही किती प्रमाणात खाता आणि त्यांचे प्रमाण कमी केल्यास कसा फायदा होईल याविषयी… १ . गोड पदार्थ आणि साखर आपण खात असलेल्या गोड पदार्थांचा आपल्या शरीरातील पेशींवर परिणाम होतो . जास्त गोड खाल्ल्यास त्याचा शरीरातील प्रथिनांबरोबर संयोग होतो . त्वचेतील कोलेजनवरही याचा परिणाम होतो . प्रथिने शरीरासाठी अतिशय उपयुक्त असून त्यांच्यामुळे आपली त्वचा तरुण दिसते आणि आरोग्य चांगले राहण्यास मदत होते . मात्र जास्त गोड खाणे शरीराला हानी पोहचवते आणि नकळत आपण वयस्कर दिसायला लागतो . याशिवाय जास्त प्रमाणत गोड खाण्याने दातही खराब होतात . २ . मद्यपान तुमच्या यकृतामध्ये टॉक्सिन्सचे प्रमाण जास्त असेल तर त्याचा तुमच्या त्वचेवर परिणाम होतो . दारु पिण्यामुळे हे टॉक्सिन्सचे प्रमाण वाढते . त्यामुळे तुम्हाला नियमित मद्यपान करण्याची सवय असेल तर तुम्ही लवकर वयस्कर दिसता तसेच आरोग्यासाठीही ते हानिकारक असते . जेव्हा तुमचे यकृत टॉक्सिन्सने भरते तेव्हा ती कमी करणे अवघड होते . मग त्याचे प्रमाण वाढल्याने ही टॉक्सिन्स रक्तात पसरतात . यामुळे रक्त नकळत खराब होते आणि त्याचा त्वचेवर परिणाम होऊन आपण वयस्कर दिसायला लागतो . ३ . मीठ तुम्हाला कोणत्याही पदार्थांवर जास्तीचे मीठ घालून खाण्याची सवय असेल तर तुमची त्वचा लवकर खराब होण्याची शक्यता असते . शरीरात जास्त प्रमाणात सोडियम गेल्यास पाणी शोषले जाऊन पाण्याची पातळी कमी होते . त्यामुळे तुमची त्वचा फुगलेली दिसते आणि तुम्ही वयस्कर दिसायला लागता ."
sports,"संयम हा काही जन्मतःच येत नसतो . त्यासाठी मेहनत करावी लागते . मेहनत करूनच मी संयम राखायला शिकलो , अशी प्रतिक्रिया भारताचा मधल्या फळीतला फलंदाज चेतेश्वर पुजारा याने व्यक्त केली . तिसऱ्या कसोटी सामन्यात भारताची स्थिती भक्कम करण्यात पुजाराच्या संयमी द्विशतकी खेळीचा वाटा मोठा होता . चौथ्या कसोटीपूर्वी सराव सत्रादरम्यान आयोजित पत्रकार परिषदेत त्याने संवाद साधला , तेव्हा आपल्या द्विशतकी खेळीविषयी मत मांडले . रांची कसोटीत प्रथम भारताला अडचणीतून बाहेर काढण्याची जबाबदारी पार पाडणाऱ्या पुजाराने नंतर जम बसल्यावर जबरदस्त खेळी करून भारताची स्थिती भक्कम केली . दडपणाखाली त्याने तब्बल ७०० मिनिटे फलंदाजी केली . तो म्हणाला , ‘‘कुमार गटात खेळायला लागल्यापासून मला संयम किती महत्त्वाचा हे समजले . तेव्हापासून संयम हा माझ्या फलंदाजीचा एक भाग झाला . प्रदीर्घ खेळी करण्याकडेच माझा कल राहिला . प्रथम श्रेणी क्रिकेटमध्ये मला त्याचा फायदा झाला . रणजी स्पर्धेत नुसते शतक झळकावून तुमच्याकडे कुणी बघत नाही . शतकानंतर द्विशतक साजरे झाले की चर्चा होते . द्विशतकाचे रूपांतर त्रिशतकात झाले की तुमच्याकडे माना वळायला लागतात . देशांतर्गत स्पर्धांमधून अशीच कामगिरी करून मी राष्ट्रीय संघात दाखल झाला . स्थानिक क्रिकेट खेळताना खेळपट्टीवर टिकून राहण्याची सवय मला आता आंतरराष्ट्रीय स्तरावरदेखील फायद्याची ठरत आहे . ’’ मैदानाबाहेर सुरू असलेल्या वादांवरदेखील पुजाराने आपल्या संयमी खेळीइतकेच संयमाने भाष्य केले . तो म्हणाला , ‘‘विराट कोहलीची तुलना एखाद्या खेळाडूशी होणे समजू शकतो . त्याची तुलना उगाच अन्य कुणाबरोबर करायची आणि मग वाद उरकत बसायचे यात काही अर्थ नाही . विराट केवळ महान खेळाडू नाही , तर तो क्रिकेटचा ब्रॅंड ॲम्बेसिडर आहे . मैदानाबाहेर काय चालू आहे , याकडे आमचे लक्ष नाही . चालू मोसमातील अखेरचा सामना आमच्यासाठी महत्त्वाचा आहे . आतापर्यंत आमची कामगिरी सर्वोत्तम झाली आहे . त्याची सांगतादेखील चांगलीच व्हावी , यासाठीच आम्ही प्रयत्नशील राहू . ’’"
sports,"मुकुंद धस , कांगडा महाराष्ट्राच्या मुलींनी गतविजेत्या तमिळनाडूचा ८३ - ६६ असा पराभव करून कांगडा येथे झालेल्या ४५व्या उपकनिष्ठ राष्ट्रीय बास्केटबॉल स्पर्धेचे अजिंक्यपद पटकावले . पहिल्या सत्रात वर्चस्व गाजवलेल्या तमिळनाडूची दुसऱ्या सत्रात कोंडी करण्यात यश आल्याने महाराष्ट्राचा विजय निश्चित झाला . भूमिका सर्जे , मानसी निर्मलकर आणि अदिती पारगावकर यांनी सुंदर समन्वय राखत प्रतिस्पध्र्याच्या बचावक्षेत्रात वारंवार मुसंडी मारून बास्केट केल्याने तमिळनाडूच्या खेळाडू हतबल ठरल्या होत्या . त्यातच समीक्षा चांडक आणि तन्वी साळवे यांनी बचावात उत्कृष्ठ कामगिरी बजावून तमिळनाडूला केवळ ७ गुणांवर रोखले आणि सामन्याचा निकाल स्पष्ट झाला . मध्यंतराच्या ४३ - २७ अशा मोठय़ा आघाडीसह पुनरागमन केलेल्या शोमीराने आक्रमणाची बाजू सांभाळत संघाची आघाडी ६७ - ३८ अशी वाढवण्यास मदत केली . शेवटच्या सत्रात ५ फाऊल्समुळे शोमीरा , समीक्षा आणि तन्वी साळवेला मैदानाबाहेर जावे लागल्याने तमिळनाडूच्या खेळाडूत चैतन्य आले आणि त्यांनी विजेत्यांवर दबाव टाकण्यास सुरुवात केली . कर्णधार साधनाने सामन्याची सूत्रे हाती घेत भराभर गुण नोंदवण्याचा सपाटा लावला . तमिळनाडूने शेवटच्या सत्रात विजेत्यांना १६ गुणांवर रोखत २८ गुण नोंदवले . त्यात कर्णधार साधनाचा वाटा २० गुणांचा होता . आघाडी भराभर कमी होत असताना धारा फाटे आणि रिचा रवीने संयमी खेळी करत महाराष्ट्राचा विजय सुकर केला . मुलांच्या एकतर्फी अंतिम सामन्यात बलाढय़ उत्तर प्रदेशने राजस्थानचा ७२ - ५६ असा पराभव करून विजेतेपदास गवसणी घातली . संक्षिप्त गुणफलक महाराष्ट्र : ८३ ( शोमीरा बिडये २० , रिचा रवी १२ , भूमिका सर्जे ११ ) विजयी वि . तमिळनाडू ६६ ( साधना वेरोनिका ४३ )"
lifestyle,"मजबूत फुफ्फुसे ⦁ माणसाची फुफ्फुसे दररोज २० लाख लिटर रक्त शुध्द करतात . ⦁ जर दोन्ही फुफ्फुसांना पूर्णपणे ताणून पसरवले तर अर्धे टेनिस कोर्ट आच्छादित करू शकेल . रक्त आणि रक्तपेशी ⦁ आपल्या शरीरात प्रत्येक सेकंदात २५ लक्ष आणि वर्षभरात २० , ००० कोटीहून जास्त रक्तपेशी तयार केल्या जातात . ⦁ मानवी शरीरात २ , ५० , ००० कोटी रक्तपेशी असतात . ⦁ थेंबभर रक्तात २५० लक्ष पेशी असतात . मानवी रक्त दररोज शरीरात १ , ९२ , ००० किलोमीटर प्रवास करते . ⦁ आपल्या शरीरात सरासरी ५ . ६ लिटर रक्त असते , ⦁ दर २० सेकंदामध्ये रक्त संपूर्ण शरीरात एकवार फिरते . हृदयाचे स्पंदन ⦁ निरोगी व्यक्तीच्या हृदयाचे दररोज १०० , ००० ठोके पडतात . ⦁ वर्षभरात मानवी हृदयाचे एकुणात ३ कोटी ठोके पडतात . ⦁ हृदयाचे स्पंदनामध्ये ३० फुटापर्यंत रक्त वर उसळविण्याची उर्जा असते . वेगवान मज्जासंस्था ⦁ मानवी मज्जासंस्थेकडून येणारे संदेश ताशी ४०० किलोमीटर वेगाने संपूर्ण शरीरात प्रसारित होत असतात . ⦁ मानवी मेंदूमध्ये १०० , ००० कोटीहून अधिक मज्जापेशी असतात . पाणी आणि खनिजे ⦁ मानवी शरीरात ७० टक्के पाणी असते . त्या व्यतिरिक्त कार्बन , जस्त , कोबाल्ट , कॅल्शियम , मॅग्नेशियम , फॉस्फरस , निकेल आणि सिलिकॉन अशी खनिजे मोठ्या प्रमाणात असतात . जिवाणूंचे कोठार ⦁ मानवी शरीराच्या वजनामध्ये १० टक्के वजन शरीरातील उपस्थित जीवाणूंचेच असते . ⦁ एक चौरस इंच आकाराच्या त्वचेवर ३ . २ लक्ष जीवाणू असतात . स्वप्नांचे विश्व ⦁ जन्मण्यापूर्वी आईच्या गर्भाशयातच असलेल्या अर्भकालादेखील स्वप्ने पडतात . झोप ⦁ झोपल्यामुळे माणसाच्या शारिरीक उर्जेच संवर्धन होते . ⦁ मेंदूत महत्त्वाची माहिती साठवण्याचे आणि शरीराची झीज भरून काढण्याचे कार्य झोपेत होते . ⦁ शरीरातील अनेक संप्रेरके म्हणजे हार्मोन्स झोपेतच स्त्रवतात . दाढी ⦁ पुरुषांमध्ये दाढीचे केस वेगाने वाढता असतात . ⦁ एखाद्या व्यक्तीने संपूर्ण आयुष्यभर दाढी न केल्यास त्याची दाढी ३० फुट लांब वाढू शकते . आहाराचा पर्वत ⦁ मानवी आयुष्यात प्रत्येक जण जेवण्यासाठी जो वेळ देतो त्याची बेरीज पाच वर्षे होते . ⦁ वजनापेक्षा ७ , ००० पट आहार आयुष्यभरात घेतला जातो . केस गळती ⦁ निरोगी व्यक्तीच्या डोक्यावरचे ८० केस दररोज कमी होतात ."
sports,"भारतीय क्रिकेट संघ या मोसमात दक्षिण आफ्रिकेच्या दौऱ्यात तीन कसोटी सामने खेळणार आहे . दोन्ही क्रिकेट मंडळांनी आज संयुक्त पत्रक काढून याची घोषणा केली . पहिला कसोटी सामना ५ जानेवारी २०१८ पासून केपटाऊन येथे सुरू होईल . त्यानंतर उर्वरित दोन कसोटी , सहा एकदिवसीय सामने आणि तीन टी २० सामने खेळविले जातील . या कार्यक्रमाची घोषणा करतानाच दक्षिण आफ्रिकेने चार दिवसाचा एक दिवस - रात्र कसोटी सामना खेळणार असल्याचे देखील जाहीर केले . अर्थात , हा सामना २६ ते २९ डिसेंबर रोजी पोर्ट एलिझाबेथ येथे झिंबाब्वेविरुद्ध खेळविला जाईल . भारताने कसोटी सामन्यांची संख्या तीन करून एकदिवसीय सामने वाढविण्याची विनंती केली होती . ती क्रिकेट दक्षिण आफ्रिकेने मान्य केली . पूर्वनियोजित कार्यक्रमानुसार दौऱ्यात चार कसोटी आणि तीन एकदिवसीय सामने खेळविण्यात येणार होते ."
sports,"आयपीएलच्या अकराव्या हंगामात दिल्ली डेअरडेविल्स संघाची कामगिरी फारशी चांगली झालेली नाहीये . एका आठवड्यानंतर दिल्लीचा संघ गुणतालिकेत अखेरच्या स्थानावर आहे , यापाठोपाठ दिल्लीला आणखी एक धक्का बसला आहे . कोलकाता नाईट रायडर्स संघ सोडून स्वगृही परतलेल्या गौतम गंभीरने दिल्लीच्या कर्णधारपदावरुन पायउतार झाला आहे . त्याच्या अनुपस्थितीत मुंबईकर श्रेयस अय्यर दिल्लीचा नवा कर्णधार असणार आहे . संघ प्रशासन , मुख्य प्रशिक्षक रिकी पाँटींग यांच्यात झालेल्या बैठकीनंतर हा निर्णय घेण्यात आलेला आहे . “आतापर्यंत दिल्लीच्या संघाने जी काही कामगिरी केली आहे , त्याची कर्णधार या नात्याने मी जबाबदारी स्विकारतो आहे . त्यामुळे आगामी सामन्यांमध्ये मी कर्णधारपदावरुन पायउतार होण्याचा निर्णय घेतला आहे . यामुळे मी माझ्या फलंदाजीकडे अधिक लक्ष देऊ शकेन . श्रेयस अय्यर संघाचा नवीन कर्णधार असेल . माझ्यामते आगामी सामन्यात आम्ही चांगला खेळ केला तर आम्ही अजुनही स्पर्धेत कायम राहू शकतो . ” गंभीरने राजीनाम्यावर आपली प्रतिक्रीया व्यक्त केली . पण , गंभीरचं पायउतार होणं वरवर वाटतं , तितकं साधं नसल्याची शंका अनेकांच्या मनात आहे कारण मागील काही गोष्टींचा इतिहास पहिला तर ते सहज लक्षात येते . भारताचा माजी कर्णधार सौरव गांगुली आणि शिखर धवन यांना ऑस्ट्रेलियन प्रशिक्षकांमुळे कर्णधारपद सोडावं लागलं होतं . गौतम गंभीरच्या राजीनाम्यामागेही तेच कारण असल्याचं बोललं जातंय . ऑस्ट्रेलियाचा माजी कर्णधार रिकी पाँटिंग दिल्लीचा प्रशिक्षक आहे . गंभीरच्या ' विकेट ' मागे त्याचा अदृश्य हात असू शकतो , अशी चर्चा क्रिकेटवर्तुळात सुरू आहे . कारण , आयपीएलच्या सगळ्याच पर्वांमध्ये दिल्लीची कामगिरी साधारणच राहिलीय . पण , कधी कुणी राजीनामा दिल्याचं आठवत नाही . मग अचानक यावेळीच गंभीरचा राजीनामा कसा घेतला ? ऑस्ट्रेलिया विजयासाठी काहीही करू शकते , हे अनेकदा आपण पाहिलंय . त्यांची काम करण्याची पद्धत इतरांपेक्षा वेगळी आहे . ऑस्ट्रेलियन प्रशिक्षक आणि भारतीय कर्णधारांचे सूत कधीच जुळलेलं नाही असे आपणाला आढळून येईल . यापूर्वी २००९ मध्ये कोलकाता नाइट रायडर्सच्या कर्णधारपदावरून गांगुलीला बाजूला करण्यात जॉन बुकॅनन यांची मोठी भूमिका होती . २०१४ मध्ये शिखर धवननं मधेच हैदराबादचं कर्णधारपद सोडलं होतं . तेव्हाही हैदराबादचे प्रशिक्षक होते ते टॉम मुडी अर्थात ते ही ऑस्ट्रेलियाचेच . गंभीरच्या बाबतीतही हे झालं असणार , असं सगळ्यांना वाटतंय . रिकी पाँटिंगला पराभव पचवता येत नाही . ऑस्ट्रेलियाचा कर्णधार असताना , पराभव दिसू लागताच तो सैरभैर व्हायचा . रडीचा डाव खेळायलाही मागे - पुढे पाहायचा नाही . त्यामुळे कुठे तरी पाँटिंगच्या दबावाखालीच गंभीरने हा निर्णय घेतला नाही ना , अशी शंका येऊ लागते . आता दिल्लीला उर्वरित ८ पैकी ७ सामन्यांत विजय मिळवून दिल्ली उपांत्य फेरीच्या शर्यतीत टिकून राहू शकते . यासाठी २३ वर्षीय श्रेयसला संघाची नव्याने मोर्चेबांधणी करण्यासाठी फार परिश्रम घ्यावे लागणार आहेत . किंग्ज इलेव्हन पंजाबविरुद्धच्या सामन्यात त्याने संघाला शेवटपर्यंत विजयाची आशा दाखवली होती . मात्र अवघ्या ५ धावांनी दिल्लीच्या पदरी निराशा पडली . तंदुरुस्तीच्या बाबतीतही दिल्लीचे नशीब त्यांच्यासोबत नाही असेच म्हणावे लागेल . जेसन रॉय आणि ख्रिस मॉरिस दोघेही अनुक्रमे ताण व पाठदुखीमुळे संघाबाहेर आहेत . रॉयच्या नाबाद ९१ धावांमुळे मुंबई इंडियन्सविरुद्ध मिळवलेला एकमेव विजय वगळता दिल्लीने प्रत्येक सामन्यात कच खाल्ली आहे . याव्यतिरिक्त गोलंदाजीतदेखील अमित मिश्रा आणि शाहबाज नदीम यांनी ट्रेंट बोल्टला साथ देणे आवश्यक आहे . राजीनाम्यानंतर गंभीरने पगारही नाकारला संघाच्या कर्णधारपदाचा राजीनामा दिल्यानंतर गौतम गंभीरने आयपीएलमधील खराब कामगिरीची जबाबदारी घेऊन स्वतःचं २ कोटी ८० लाख रुपयांचं वेतन न घेण्याचा निर्णय घेतला आहे . एखाद्या कर्णधाराने खराब कामगिरी केल्यामुळे पगार न घेण्याचा निर्णय घेण्याची ही कदाचीत आयपीएलमधील पहिलीच घटना असू शकते . तो दिल्लीच्या उर्वरित सामन्यांमध्ये खेळण्यासाठी पैसे घेणार नाही . हा त्याचा स्वतःचा निर्णय आहे . गौतम गंभीर असा व्यक्ती आहे ज्याच्यासाठी सन्मान मह्त्त्वाचा आहे , त्याला पैसे घ्यायची इच्छा नाहीये आणि हा त्याचा स्वतःचा निर्णय आहे . आता एक खेळाडू म्हणून उर्वरित सामन्यांसाठी गंभीर उपलब्ध असेल मात्र , आयपीएल संपल्यानंतर तो आपल्या भविष्याबाबत निर्णय घेणार आहे अशी माहिती मिळली आहे ."
sports,"केपटाऊन : कर्णधार विराट कोहलीच्या शतकी तडाख्यानंतर दक्षिण आफ्रिकेसाठी चहल - कुलदीप यांच्या फिरकीचे कोडे कायम राहिले . त्यामुळे तिसऱ्या एकदिवसीय आंतरराष्ट्रीय क्रिकेट सामन्यात आफ्रिकेला 124 धावांनी मानहानिकारक पराभव पत्करावा लागला . चहल - कुलदीप यांनी प्रत्येकी चार विकेट टिपल्या . भारताने याबरोबरच सहा सामन्यांच्या मालिकेत 3 - 0 अशी आघाडी घेतली . 303 धावांचा पाठलाग करताना आफ्रिकेचा डाव 179 धावांत आटोपला . हशीम आमला फक्त एका धावेवर बाद झाला . त्यानंतर कर्णधार मार्करमने ड्युमिनीसोबत डाव सावरला . कुलदीपने मार्करमला पहिल्याच षटकात बाद करताना टाकलेला चायनामन चेंडू फसवा होता . पापणी लवायच्या आत धोनीने मार्करमला स्टंप केले . धोनीचा हा विकेट किपर म्हणून 400 वा बळी होता . पदार्पण करणाऱ्या क्लासेनला चहलची फिरकी ओळखणे कठीण गेले . जेव्हा चहलने अर्धशतक करून खेळणाऱ्या ड्युमिनीला पायचित केले तेव्हा मोठा धक्का दक्षिण आफ्रिकन संघाच्या धावांच्या पाठलागाला बसला . नेहमी मोठे फटके मारणारा डेव्हिड मिलर काय किंवा ख्रिस मॉरीस काय सगळे फिरकीला बाद झाले . त्यापूर्वी , कर्णधार विराट कोहलीच्या शानदार शतकी खेळीच्या जोरावर भारताने बुधवारी तिसऱ्या एकदिवसीय सामन्यात प्रथम फलंदाजी करताना 6 बाद 303 धावा करून यजमानांपुढे पुन्हा एकदा कठीण आव्हान ठेवले . कोहलीच्या नाबाद 160 धावांच्या खेळीला सुरवातीला शिखर धवनची ( 76 ) सुरेख साथ मिळाली . मार्करमने नाणेफेक जिंकून भारताला प्रथम फलंदाजीला बोलावले . दक्षिण आफ्रिकन संघातून विकेट किपर फलंदाज म्हणून क्लासेन आणि लुंगी एन्गिडीला एकदिवसीय सामन्यात पदार्पण करायची संधी दिली गेली . रबाडाने पहिल्याच षटकात रोहित शर्माला शून्यावर बाद करून धमाल उडवली . सुरवातीला विकेट थोडी साथ देत असल्याने रबाडाने विराट कोहलीला चांगलीच खुन्नस देत गोलंदाजी केली . नेहमी आक्रमक देहबोली असणाऱ्या कोहलीने प्रगल्भता दाखवत शांत डोक्याने खेळत जम बसवला . नजर बसल्यानंतर कोहली - शिखर धवन जोडीने गोलंदाजांचा समाचार घेणे चालू केले . शिखर धवन जास्त ताकदवान फटके मारत होता . न्यूलंड्स मैदानाची सीमारेषा लांब असल्याने मोकळ्या जागेत चेंडू मारून दोन धावा पळण्याचा सपाटा धवन - कोहलीने चालू ठेवला . खराब चेंडूंना चांगल्या ताकदीने मारून दोघे फलंदाज चार धावा वसूल करत होते . शतकी भागीदारी तोडायला अखेर जे पी ड्युमिनीची बदली गोलंदाजी कामी आली . ड्युमिनीला पुढे सरसावत मारताना उडालेला शिखर धवनचा कठीण झेल कप्तान मार्करमने डावीकडे झेपावत टिपला . शिखर धवनने 76 धावा केल्या . त्यानंतर विराट कोहलीने एकट्याने धावा जमा करणे चालू केले . समोरून अजिंक्य रहाणे , हार्दिक पंड्या , महेंद्र सिंग धोनी आणि केदार जाधव असे चार फलंदाज स्वतःच्या चुकीने बाद झाले . कोहलीवर त्याचा परिणाम झाला नाही . 34वे एकदिवसीय शतक पूर्ण करताना विराटला 119 चेंडू लागले . शतक करताना विराटने फक्त 7 चौकार मारले होते या वरून त्याची मोकळ्या जागेत चेंडू मारायची आणि नंतर न थकता धावा पळण्याची क्षमता लक्षात येते . संक्षिप्त धावफलक : भारत 50 षटकांत 6 बाद 303 ( विराट कोहली नाबाद 160 - 159 चेंडू , 12 चौकार , 2 षटकार , शिखर धवन 76 - 63 चेंडू , 12 चौकार , जेपी . ड्युमिनी 2 - 60 ) विजयी विरुद्ध दक्षिण आफ्रिका ः 40 षटकांत सर्व बाद 179 ( हशीम आमला 1 , एडन मार्करम 32 , जेपी ड्युमिनी 51 - 67 चेंडू , 4 चौकार , डेव्हिड मिलर 25 , ख्रिस मॉरीस 14 , कागिसो रबाडा 12 , बुमरा 7 - 0 - 32 - 2 , युजवेंद्र चहल 9 - 0 - 46 - 4 , कुलदीप यादव 9 - 1 - 23 - 4 )"
sports,"ब्राझील येथे "" रिओ ऑलिम्पिक‘साठी पोचलेल्या भारतीय टेनिसपटू लिएंडर पेसला निवासासाठी खोली मिळाली नसल्याची माहिती समोर आली आहे . याबाबत बोलताना लिएंडर पेस म्हणाला , "" मी भारताच्या वतीने सहा ऑलिंपिक स्पर्धा खेळल्या आहेत . मात्र मला राहण्यासाठी खोली मिळाली नसल्याने मी थोडासा नाराज झालो आहे . मी न्युयॉर्कमध्ये एका स्पर्धेत सहभागी झालो होतो . ती संपल्यानंतर मी थेट इथे पोचलो . ‘ मात्र रिओमध्ये पोचल्यानंतर त्याच्यासाठी खोली राखीव ठेवली नसल्याची माहिती त्याला मिळाली . दरम्यान त्याची भारतीय ऑलिंपिक दल प्रमुखांच्या खोलीत व्यवस्था करण्यात आली आहे . रिओ क्रीडानगरीत भारतीय संघाला जी खोली देण्यात आली आहे , त्यात तीन बेडरुम आहेत . एक रोहन बोपन्नाला , दुसरी फिजियोला , तर तिसरी कर्णधार जीशान अलीला देण्यात आली आहे , अशी माहितीही पेसने यावेळी दिली ."
entertainment,"‘पद्मावती’ चित्रपटाचे प्रदर्शन जसजसे जवळ येतेय तसे त्याच्यामागची संकटे वाढताना दिसत आहेत . दीपिका पदुकोण , रणवीर सिंग आणि शाहिद कपूर यांची मुख्य भूमिका असलेला हा चित्रपट दिग्दर्शक संजय लीला भन्साळी यांनी दिग्दर्शित केला आहे . ‘पद्मावती’ला अनेक संघटनांकडून सुरुवातीपासूनच विरोध होत होता . आता भाजपकडूनही या चित्रपटाला विरोध करण्यात येत आहे . PHOTOS : आलियाने अमृतासाठी लिहिलं खास पत्र ! भाजपने निवडणूक आयोग , केंद्र सरकार आणि सेन्सॉर बोर्डाला एक पत्र लिहिले . या पत्रात ‘पद्मावती’ क्षत्रिय समुदायाच्या भावना दुखावू शकतो त्यामुळे चित्रपट प्रदर्शित करण्यापूर्वी तो राजपूत प्रतिनिधींना दाखवण्याची मागणी त्यांनी केली . असे केल्याने चित्रपटाच्या प्रदर्शनात अडथळे येणार नाही आणि तणावपूर्ण परिस्थितीचा सामना करावा लागणार नाही , असे पक्षाच्यावतीने सांगण्यात आले . दरम्यान , ‘पद्मावती’ चित्रपटाच्या वादामध्ये आता भाजप नेत्या उमा भारती यांनीदेखील उडी घेतली आहे . उमा भारतींनी या चित्रपटाचा वाद संपवण्यासाठी एक मार्ग सुचवला आहे . VIDEO : उर्मिलाच्या ‘बेबी शॉवर’मधील सुकन्या मोनेंचा डान्स पाहिलात का ? उमा भारती यांनी ट्विटमध्ये लिहिलं की , ‘ ‘पद्मावती’ या चित्रपटाला राजपूतांशी न जोडता त्याला भारतीय स्त्रीच्या अस्मितेशी जोडले जावे . तसेच या चित्रपटाशी निगडीत वाद मिटवण्यासाठी इतिहासकार , चित्रपट निर्माते , सेन्सॉर बोर्ड आणि ज्या लोकांनी आक्षेप घेतला आहे त्यांची एक समिती तयार करून त्यांनी तोडगा काढावा . ‘पद्मावती’ चित्रपट येत्या १ डिसेंबरला सर्वत्र प्रदर्शित होईल ."
entertainment,"बॉलिवूड अभिनेत्री ऐश्वर्या राय बच्चन सध्या आपल्या मुलीसोबत मेलबर्न येथे ‘आयएफएफएम २०१७’ मध्ये वेस्टपॅक अवॉर्डच्या रेड कार्पेट सोहळ्यासाठी पोहोचली आहे . १२ ऑगस्टच्या सकाळी ऐश्वर्याने फेडरेशन स्क्वेअर येथे ध्वजारोहण केले . या कार्यक्रमावेळी ऐश्वर्या नेहमीप्रमाणेच सुंदर दिसत होती . तिने पांढऱ्या आणि निळ्या रंगाचा अनारकली ड्रेस घातला होता . त्यावर हिऱ्यांचे दागिने आणखीनच उठावदार दिसत होते . कमीत कमी मेकअप आणि त्यावर तिचे मनमोहक हसू उपस्थितांची मनं जिंकत होते . ऐश्वर्याची मुलगी आराध्याही खूप गोड दिसत होती . आराध्याने आईसारखाच पांढऱ्या रंगाचा घाघरा घातला होता . भारताचे राष्ट्रगीत सुरू झाल्यावर आराध्याने ध्वजाला मानवंदना दिली . ऐश्वर्याने या कार्यक्रमात भाषण देताना म्हटले की , ‘भारतीय स्वातंत्र्य दिनाच्या सर्वांना शुभेच्छा . मला इथे येऊन जो मान मिळाला त्याबद्दल मी सर्वांचे आभार मानते . मला हा दिवस नेहमीच लक्षात राहिल . ’ ‘आयएफएफएम २०१७’ सोहळ्यात ध्वजारोहण करणारी ऐश्वर्या ही पहिली भारतीय अभिनेत्री आहे . या सोहळ्याला ती खास पाहुणी म्हणूनही हजर होती . मेलबर्न येथे ११ ऑगस्ट ते २० ऑगस्टदरम्यान रंगणाऱ्या ‘इंडियन फिल्म फेस्टिवल ऑफ मेलबर्न’मध्ये ज्येष्ठ अभिनेते ऋषी कपूर हे मुख्य अतिथी आहेत . महिला सक्षमीकरणही यंदाच्या महोत्सवाची थीम आहे . इंडियन फिल्म फेस्टिवल ऑफ मेलबर्नची अॅम्बेसिडर विद्या बालन हिची महोत्सवातील उपस्थिती म्हणूनच अधिक लक्षवेधी ठरणार आहे . एकंदर दहा दिवसांच्या या महोत्सवात वेगवेगळ्या रंगारंग कार्यक्रमांची उधळण होणार आहे ."
entertainment,"आदित्य बिर्ला ग्रुपचे चेअरमन कुमार मंगलम यांची मुलगी अनन्या बिर्ला हिने मुंबईत नुकत्याच झालेल्या एका कार्यक्रमात तिच्या आवाजाची जादू चालवली . या कार्यक्रमात तिने गाणे म्हणून सर्वांना चकित केले . यावेळी हृतिक रोशन , सूरज पंचोली , दिनो मोरिया , सोहेल खान , विधू विनोद चोप्रा आणि राहुल बोस यांसारखे कलाकार उपस्थित होते . इतक्या कमी वयात अनन्याने केलेले सादरीकरण पाहून सर्वांनी टाळ्यांचा कडकडाट केला . २२ वर्षांच्या अनन्याने १७व्या वर्षीच आपल्या आई - वडिलांच्या नावाचा आधार न घेता स्वतःच्या पायावर उभं राहण्याचा निर्णय घेतला होता . त्यानंतर तिने स्वतःची मायक्रोफायनान्स कंपनी सुरु केली . यामुळे अनन्या तिच्या वडिलांच्या पावलावर पाऊल ठेवत व्यवसायिक होणार असे सर्वांना वाटू लागले होते . पण , अनन्याने तिच्या आई - वडिलांना आणि इतर लोकांना तिच्या कर्तबगारीने एकापाठोपाठ एक धक्के देण्यास सुरुवात केली . अनन्याने तिची ई - कॉमर्स कंपनी क्यूरोक्रेट सुरु करण्यासह मानसिक स्वास्थ्यासाठी कॅम्पनिंग करण्यासही सुरुवात केली . पण , ती एवढ्यावरच नाही थांबली . जेव्हा लोकांना आता ती थांबेल असे वाटले त्याचवेळी ‘लिव्हइन द लाइफ’ हा म्युझिक अल्बम लाँच केला . संगीत क्षेत्रात पदार्पण करत तिने सेलिब्रिटींच्या उपस्थित सादरीकरण केले . तिचा हा अल्बम ईडीएम आणि पॉप यांचे मिश्रण असून यास डच डीजे एफ्रॉजॅकने मिक्स केलेय . तर अनन्याने स्वतः हे गाणे लिहले असून त्यास कंपोजही केले . या गाण्याचे फिलीपीडियाच्या एका स्टुडिओमध्ये रेकॉर्डिंग करण्यात आले आहे . संगीत आणि अनन्याचे नाते सध्या नवे असले तरी तिने कमी वयातच सितार आणि संतूर वजनाचे धडे घेतले होते . द फ्रे , एड शरीन आणि चेरल कोल हे तिचे प्रेरणास्थान आहेत . तिने आजवर छोट्या मोठ्या सत्तर कार्यक्रमांमध्ये सादरीकरण केले आहे ."
lifestyle,"सकाळचा नाश्ता अजिबात चुकवू नये असे भारतीय आहारशास्त्र सांगते . रात्रभर पोट रिकामे असल्याने पोटात खड्डा पडलेला असतो . शरीराला दिवसभराच्या कामांसाठी उर्जा मिळावी यासाठी सकाळी पोटभर आणि पौष्टिक नाश्ता करणे अतिशय आवश्यक असते . मात्र भारतात बहुतांश लोक बाहेर नाश्ता करतात . शिक्षण - नोकरीच्या निमित्ताने बाहेर राहणारे , ऑफिस दूर असणारे किंवा यांसारखी अनेक कारणे यामागे असू शकतात . तर काही जण केवळ आवड म्हणून नाश्ता घराबाहेर करण्याला प्राधान्य देतात . ‘अमेरिकन एक्सप्रेसने’ केलेल्या एका अभ्यासानुसार , लोकांचा नाश्त्यावर होणारा खर्च सर्वाधिक असल्याचे समोर आले आहे . २०१६ मध्ये नाश्त्यावर केला जाणारा खर्च हा २०१५ मध्ये केल्या जाणाऱ्या खर्चापेक्षा ५६ टक्क्यांनी जास्त असल्याचे या अभ्यासात म्हटले आहे . मुंबई , पुणे , बंगळूरु , चेन्नई आणि दिल्ली यांसारख्या मोठ्या शहरांमध्ये सकाळच्या वेळात रेस्तराँमध्ये शिक्षण घेणाऱ्या आणि नोकरी करणाऱ्या तरुणांची मोठ्या प्रमाणात गर्दी असल्याचे यामध्ये नोंदविण्यात आले आहे . मागील काही काळापासून भारतात नाश्त्याच्या बाबतीत मोठ्याप्रमाणात जागरुकता केली जात असून त्याचाच हा परिणाम असल्याचे अनेकांचे म्हणणे आहे . नाश्त्याच्या पदार्थांमध्येही दिवसागणिक बदल होत असून इडली , डोसा , पुरी - भाजी यांच्या पलिकडे जात पॅनकेक , वेफल्स अशा पाश्चिमात्य पदार्थांचाही समावेश कऱण्यात येत आहे . नाश्त्याची होम डिलिव्हरीही मोठ्या प्रमाणात सुरु आहे . बाहेर खाण्याच्या खर्चावर शहरांनुसार बदल असल्याचेही चित्र आहे . बंगळुरुमध्ये २०१६ मध्ये या खर्चात ६७ टक्क्यांनी वाढ झाली असून दिल्लीमध्ये ४४ टक्क्यांनी वाढ झाली आहे . तर मुंबईमध्ये हा खर्च ६३ टक्क्यांनी वाढल्याचे या अभ्यासात म्हटले आहे . अमेरिकन एक्सप्रेस इंडियाचे मुख्य कार्यकारी अधिकारी मनोज अडलखा याबाबत म्हणाले की , क्विक सर्व्हिस रेस्तराँ वेगाने वाढत आहेत . याचे कारण म्हणजे बाहेर खाणे अतिशय सोयीचे झाले आहे ."
lifestyle,"फेशियल करणे ही हल्ली अनेकांसाठी सामान्य गोष्ट झाली आहे . कधी चेहरा खराब झाला म्हणून तर कधी थकवा आला म्हणून फेशियल केले जाते . याचा रक्ताभिसरण क्रिया चांगली होण्याबरोबरच चेहरा ताजातवाना दिसण्यासाठी आणि चेहऱ्याची त्वचा नितळ दिसण्यासाठी उपयोग होतो . चेहऱ्याची त्वचा नाजूक असल्याने त्याची जास्त काळजी घेणे गरजेचे असते . सध्या महिलांबरोबरच पुरुषांमध्येही फेशियल करण्याचा ट्रेंड वाढत आहे . सुरुवातीला फेसपॅक लावून मग मसाज करुन आणि विविध क्रीम्सचा वापर करुन ही त्वचा चांगली करण्याचा प्रयत्न केला जातो . मात्र फेशियल हाच सर्व गोष्टींवरील उत्तम उपाय असल्याचे ठरवत त्यालाच प्राधान्य दिले जाते . फेशियलमुळे त्वचा स्वच्छ होते . त्यावरील मृत भाग बाहेर जाण्यास मदत होते तसेच त्वचेचे पोषण होण्यासही फेशियलमुळे मदत होते . याबरोबरच वाढलेले वय लपवण्यासाठीही फेशियलचा चांगला उपयोग होतो . त्यामुळे फेशियल चेहऱ्याच्या त्वचेसाठी चांगले असले तरीही ते करण्याआधी काही गोष्टी लक्षात ठेवणे आवश्यक आहेत . पाहूयात काय आहेत या गोष्टी… तुमच्या त्वचेला सूट होईल असे फेशियल निवडा फेशियलमध्ये बाजारात अनेक पर्याय उपलब्ध असतात . यामध्ये स्थानिक ब्रँडपासून ते मोठ्या ब्रॅंडपर्यंत विविध पर्याय उपलब्ध असतात . पण चेहऱ्याची त्वचा ही अतिशय नाजूक असते त्यामुळे तिची योग्य ती काळजी घेणे आवश्यक असते . म्हणूनच फेशियल करण्याआधी तुमच्या त्वचेला कोणते फेशियल यूट होईल याचा अभ्यास करा आणि त्याप्रमाणेच फेशियल निवडा . तुमची त्वचा तेलकट असेल तर मॉईश्चरायझिंग फेशियल तुम्हाला चालणार नाही . त्याचप्रमाणे तुमच्या त्वचेचा पोत कोरडा असेल तर त्वचा आणखी कोरडी पडेल असे फेशियल निवडू नका . फेशियलआधी वॅक्सिंग आणि शेव्हिंग करु नका वॅक्सिंग आणि शेव्हिंगमुळे त्वचेची काही प्रमाणात आग होण्याची शक्यता असते . त्यावर फेशियल केल्यास चेहऱ्यावर त्याचा वाईट परिणाम होण्याची शक्यता असते . फेशियलमध्ये असणारा मसाज आणि इतर गोष्टींमुळे चेहऱ्यावर रॅशेस येण्याचीही शक्यता असते . त्यामुळे फेशियल करण्याआधी चुकूनही वॅक्सिंग किंवा फेशियल करु नका . चेहऱ्याला काहीही न लावता फेशियल करण्यासाठी जा तुम्ही चेहऱ्याला एखादे क्रीम किंवा मेकअपमधील काही लावले असल्यास फेशियल करण्यास त्रास होतो . त्यामुळे पार्लरमध्ये फेशियल करायला जाताना चेहऱ्यावर कोणतेही क्रिम , पावडर किंवा इतर काही नसेल याची काळजी घ्या . एखादा घटक चेहऱ्यावर आधीपासून असेल आणि त्यावर फेशियल केल्यास त्वचेच्या तक्रारी उद्भवण्याचीही शक्यता असते . फेशियलआधी आणि नंतर उन्हात जाणे टाळा सूर्यकिरणांमुळे त्वचा खराब होते . त्यामुळे फेशियलला जाताना चेहऱ्याला उन लागणार नाही याची काळजी घ्या . तसेच फेशियलमुळे चेहऱ्यावरील रंध्रे उघडली जातात . अशा चेहऱ्यावर उन लागल्यास चेहऱ्याची आग होणे , त्वचा लाल होणे असे त्रास उद्भवू शकतात . त्यामुळे थेट उन लागणार नाही याची काळजी घ्यायला हवी ."
entertainment,"अभिनेत्री करिना कपूरच्या बहुप्रतिक्षित ‘वीरे दी वेडिंग’ या चित्रपटाचा ट्रेलर प्रेक्षकांच्या भेटीला आला आहे . करिना आणि तिची गर्ल्स गँग म्हणजेच सोनम कपूर , स्वरा भास्कर आणि शिखा तल्सानिया यांची बोल्ड मस्ती या ट्रेलरमध्ये पाहायला मिळते . लव्ह , लग्न आणि लोचामध्ये अडकलेल्या या चौघींच्या आयुष्याची मजेशीर कहाणी यात मांडण्यात आली आहे . एकता कपूर आणि सोनमची बहिण रिया कपूर निर्मित या चित्रपटाचं दिग्दर्शन शशांक घोषने केलं आहे . जवळपास तीन मिनिटांच्या या ट्रेलरमध्ये चित्रपटाच्या कथानकाची बऱ्यापैकी ओळख होते . कालिंदी पुरी असं करिनाच्या भूमिकेचं नाव असून ऋषभ म्हणजेच सुमित व्यासशी तिच्या लग्नाची तयारी सुरू असते . मात्र , लग्नापूर्वी तिच्या मनात उडालेल्या गोंधळाचं चित्रण यात करण्यात आलं आहे . करिना आणि तिच्या तीन मैत्रिणींचं हिंडणं , फिरणं , शॉपिंग करणं , मनमोकळ्या गप्पा मारणं आणि त्यांच्या वैयक्तिक आयु्ष्यात प्रेम आणि लग्नावरून निर्माण झालेला गोंधळ यात पाहायला मिळतो . वाचा : ब्रिटनच्या शाही विवाहसोहळ्याला ‘या’ बॉलिवूड अभिनेत्रीची उपस्थिती तैमुरच्या जन्मानंतर करिनाचा हा पहिलाच चित्रपट आहे . त्यामुळे तिच्या चाहत्यांना या कमबॅकची बरीच प्रतीक्षा होती . चित्रपटाच्या पोस्टर्सनाही प्रेक्षकांचा उत्सुर्त प्रतिसाद मिळाला होता . ‘उडता पंजाब’नंतर करिना या चित्रपटात झळकणार आहे आणि त्यासाठी तिनं बरीच मेहनतदेखील घेतली आहे . तिच्या लूकमधील बदल या ट्रेलरमध्ये सहज पाहायला मिळतो . बोल्ड संवाद आणि हटके कथानक घेऊन ‘वीरे दी वेडिंग’ हा चित्रपट येत्या १ जून रोजी प्रदर्शित होणार आहे ."
sports,"ज्यो रूट पाठोपाठ मोईन अली आणि बेन स्टोक्स यांनी झळकाविलेल्या शतकांमुळे इंग्लंडने पहिल्या कसोटी सामन्यात भारतापुढे धावांचा डोंगर उभा केला आहे . इंग्लंडचा पहिला डाव 537 धावा केल्या आहेत . पहिल्या दिवसापाठोपाठ आज ( गुरुवार ) दुसऱ्या दिवशीच्या पहिल्या सत्रातही इंग्लंडच्या फलंदाजांचेच वर्चस्व पहायला मिळाले . पहिल्या दिवसअखेर 99 धावांवर नाबाद असलेल्या मोईन अलीने आपले शतक पूर्ण केले . त्याच्यासोबत असलेल्या बेन स्टोक्स याने फटकेबाजी करत झटपट धावा बनविण्यास सुरवात केली . पण , 117 धावांवर असताना शमीने अलीचा त्रिफळा उडवत आजच्या दिवसातील पहिले यश भारताला मिळवून दिले . त्यानंतरही स्टोक्सने फटकेबाजी सुरुच ठेवत अर्धशतक पूर्ण केले . त्याला बेरस्ट्रॉने 5 चौकार आणि 2 षटकारांच्या मदतीने 46 धावा करत चांगली साथ दिली . अखेर शमीनेच बेरस्ट्रॉला बाद करत लंचपूर्वी इंग्लंडला आणखी एक धक्का दिला . त्यापूर्वी , पहिल्या दिवशी यमजान देशात सर्वत्र शंभराच्या चलनी नोटांचे महत्त्व वाढले असताना इंग्लंडच्या ज्यो रूटने शतकाचे खणखणीत नाणे सादर केले . भारतीय गोलंदाजांना पुरते निष्प्रभ केले . त्यामुळे इंग्लंडने पहिल्या कसोटी क्रिकेट सामन्यात पहिल्या दिवसअखेर 4 बाद 311 अशी भक्कम सुरवात केली होती . काही दिवसांपूर्वी न्यूझीलंडविरुद्धच्या मालिकेत मर्दुमकी गाजवून कसोटी क्रमवारीत अव्वल ठरलेल्या भारतीयांची गोलंदाजी फलंदाजीस साथ देणाऱ्या खेळपट्टीवर रूट व मोईन यांनी पहिल्या दिवशी तरी चिल्लर ठरवली . 93 षटकांच्या खेळात अवघे चारच फलंदाज बाद झाले . उपाहार ते चहापान या सत्रात भारताला एकही यश मिळाले नाही . येथेच भारतीय गोलंदाजीची निष्प्रभता अधोरेखित झाली . त्यातच क्षेत्ररक्षणातील ढिसाळपणाही भोवला . कसोटी क्रिकेटमध्ये मधल्या फळीतील सर्वोत्तम फलंदाज म्हणून विराट कोहलीशी रूटची तुलना केली जाते . त्याने पाच सामन्यांच्या मालिकेत पहिल्याच दिवशी इंग्लंडची पाळेमुळे घट्ट रोवली . सहजसुंदर फलंदाजी करत त्याने लीलया तीन अंकी धावसंख्या पार केली . 11 चौकार व एका षटकारासह त्याने 124 धावा केल्या . त्याने मोईनसह चौथ्या विकेटसाठी 3.70 च्या सरासरीने 179 धावांची भागीदारी केली ."
sports,"भारत विरुद्ध इंग्लंडचा चौथा कसोटी सामना वानखेडे मैदानावर होण्यापूर्वीच भारतीय खेळाडू अजिंक्य रहाणे दुखापतीमुळे खेळू शकणार नाही . यामुळे मनिष पांडेला संघात संधी देण्यात आली आहे , अशी घोषणा भारतीय क्रिकेट नियामक मंडळाने ( बीसीसीआय ) आज ( बुधवार ) केली . इंग्लंडविरुद्ध झालेल्या तीन सामन्यांमध्ये रहाणे धावा करण्यात अपयशी ठरला होता . परंतु , घरच्या मैदानवर तो चांगल्या धावा करेल , अशी चाहत्यांची अपेक्षा होती . सरावादरम्यान रहाणेच्या उजव्या हाताच्या बोटाला दुखापत झाल्याने तो उर्वरित दोन कसोटी सामने खेळू शकणार नाही . रहाणेच्या जागी संघात युवा खेळाडू मनिष पांडे याला संधी देण्यात आली आहे , असे बीसीसीआयने प्रसिद्धीसाठी दिलेल्या पत्रकात म्हटले आहे . मुंबई येथील वानखेडे मैदानावर गुरुवारी ( ता . 8 ) चौथा कसोटी सामना होत आहे तर चेन्नई येथे 16 डिसेंबर रोजी पाचवा सामना होणार आहे . यामुळे पुढील दोन्हीही सामने रहाणे खेळू शकणार नाही . भारतीय कसोटी संघाचा रहाणे उपकर्णधार आहे . इंग्लडविरुद्ध झालेल्या तीन कसोटी सामन्यांमध्ये त्याने केवळ 63 धावा केल्या आहेत ."
sports,"मुंबई क्रिकेट संघटनेने चांगले गोलंदाज शोधण्यासाठी टेनिस क्रिकेट खेळणाऱ्या गोलंदाजांतून शोध घेण्याचे ठरवले . आता आंतरराष्ट्रीय स्तरावरील भारतीय कुस्तीची कामगिरी अधिक उंचावण्यासाठी मातीवरील कुस्ती स्पर्धा या मोसमात घेण्याचा गांभीर्याने विचार करीत आहे . देशभरात मातीवरील कुस्ती लोकप्रिय आहे . विविध जत्रांत , तसेच अनेक महोत्सवाच्या निमित्ताने दंगली होत असतात . त्यात कुस्तीगीर मोठ्या प्रमाणावर सहभागी होतात , पण या कुस्तीगीरांच्या गुणवत्तेस आंतरराष्ट्रीय स्तरावर न्याय मिळत नाही . या कुस्तीगीरांची राष्ट्रीय स्पर्धा घेऊन त्यांना मॅटवरील कुस्तीसाठी तयार करण्याची योजना तयार होत आहे . अनेक राज्यांत मातीवरील कुस्ती स्पर्धा होतात . त्यांच्या केसरी स्पर्धा होतात . त्यात मोठ्या प्रमाणावर बक्षिसेही असतात . मात्र , त्या अधिकृत नसतात . त्यातील यशस्वी स्पर्धक आंतरराष्ट्रीय स्तरावर स्पर्धेसाठी जाऊ शकत नाहीत . ऑलिंपिक , आशियाई क्रीडा स्पर्धेपासून तर ते दूरच राहतात . या कुस्तीगीरांतून गुणवान कुस्तीगीर आपल्याला मिळू शकतील , असे एका वरिष्ठ कुस्ती पदाधिकाऱ्याने सांगितले . आम्ही केवळ वरिष्ठ स्तरावरच नव्हे , तर मातीतील कुस्तीच्या वयोगटाच्या स्पर्धाही घेण्याचा विचार करीत आहोत . कमी वयात हे चांगले कुस्तीगीर मॅटवर आणता आले , तर त्यांना आंतरराष्ट्रीय स्पर्धांसाठी घडवता येईल . आता पुरस्कर्ते लाभले असल्यामुळे कुस्तीगीरांचा शोध घेण्याची मोहीम सुकर होईल , असेही ते म्हणाले . आम्ही या स्पर्धेच्या स्वरूपाचा , तसेच त्यातील गटवारी कशी असेल , याचा अभ्यास सुरू आहे . ही स्पर्धा याच मोसमात सुरू करण्याचा आमचा प्रयत्न आहे , असेही ते म्हणाले ."
entertainment,"होय . सगळे साराभाई परत आलेत . भोळसट इंद्रवदन , आढय़ताखोर माया , भयंकर कविता करणारा रोसेश , सगळ्या गोष्टींचे मध्यमवर्गीय हिशेब करत सासूचे टोमणे खाणारी मोनिषा आणि आई आणि बायको यांच्यात गंडलेला साहिल . . तुमच्या - आमच्या कुणाच्याही घरात असू शकणारी ही मंडळी . छोटय़ा पडद्यावर ती होती साराभाईंच्या घरात . सगळा वेळ एकमेकांना टोमणे मारणं , एकमेकांच्या खोडय़ा काढणं , आपलंच घोडं पुढे दामटणं यात ती सगळी इतकी मश्गूल असायची की , त्यांना इतर टीव्ही मालिकांमधल्या व्यक्तिरेखांप्रमाणे एकमेकांविरुद्ध भलभलती कटकारस्थानं करायला वेळच नसायचा . त्यांची भांडणं , रुसवेफुगे , हेवदावे असायचे ते टॉम अॅण्ड जेरीसारखे . ही सगळी मंडळी तुझं माझं जमेना आणि तुझ्यावाचून करमेना प्रकारातली . जगाच्या पाठीवर कुठेही गेलं तरी कुठल्याही घरात असेल अस त्यांचं वागणं . किंवा मांजराची पिल्लं एकमेकांशी भांडणाचा खेळ खेळतात तसं त्यांचं भांडण . म्हणजे खेळ खेळायचा तर आहे , त्यात प्रत्येकाला जिंकायचं तर आहे , त्यासाठी दुसऱ्याला पाडायचं , मारायचं , बोचकारायचं तर आहे , पण कुणालाही कुणाचेही दात , नखं लागणार नाही असं . साराभाईंच्या घरातलं ते सगळ्यांचंच एकमेकांशी असलेलं नातं इतकं लोभस होतं की कुणीही त्यांच्या प्रेमात पडावं . असंच लोभस कुटुंब त्याआधी पाहायला मिळालं होतं ते ‘देख भाई देख’मध्ये . दूरदर्शनवर १९९३ मध्ये दाखवली गेलेली ही निखळ विनोदी मालिका . एकत्र कुटुंबातल्या गमतीजमती दाखवताना सुषमा सेठ , नवीन निश्चल , शेखर सुमन , फरिदा जलाल , भावना बलसावर यांनी या मालिकेत धमाल केली होती . हाच वारसा तेवढय़ाच ताकदीने पुढे चालवला १९९५ मध्ये आलेल्या ‘हम पाँच’ने . झी टीव्हीवर दाखवल्या गेलेल्या या मालिकेचे दोन सीझन झाले . पाच मुलींचा बाप असलेला एक मध्यमवर्गीय माणूस , त्याच्या सगळ्याचा अर्क असलेल्या डॉली , काजलभाईसारख्या पाच मुली , भिंतीवरच्या तसबिरीतून सतत त्याला उपदेश करणारी त्याची आधीची बायको आणि त्याला सतत धारेवर धरणारी पण मुळात प्रेमळ अशी आत्ताची बायको . . ही सात माणसं एकत्र आल्यावर या मालिकेत धमाल करण्यासाठी आणखी कुणी असण्याची गरजच नव्हती . या दोन्ही बेफाम मालिकांच्या पंक्तीला बसण्याचा मान २००४ मध्ये ‘साराभाई व्हर्सेस साराभाई’ला मिळाला तो तेवढय़ाच सशक्त व्यक्तिरेखा , दमदार पटकथा आणि त्यातून निर्माण झालेल्या विनोदनिर्मितीमुळे . ‘देख भाई देख’ आणि ‘हम पाँच’प्रमाणे ‘साराभाई’लाही लोकांनी डोक्यावर घेतलं . सगळ्या कुटुंबाने एकत्र बसून बघावं असा निखळ विनोदाचा झरा अध्र्या तासाच्या कालावधीत टीव्हीच्या पडद्यावर मांडणं , दोन - दोन वर्षे म्हणजे शंभरेक भागांमध्ये त्यातली एनर्जी टिकवणं हे किती अवघड आहे , हे नंतरच्या अनेक तथाकथित विनोदी मालिकांनी सिद्ध केलं आहे . ‘साराभाई’चं यश दिसतं ते या पार्श्वभूमीवर . दोन वर्षे चालल्यानंतर ‘साराभाई व्हर्सेस साराभाई’ बंद झाली . पहिल्या भागाच्या शेवटी त्या सगळ्यांच्या बोलण्यावरून ‘साराभाई’चा सिक्वेल येणार असा अंदाज प्रेक्षकांना होताच . तसा आता तो आला आहे . आणि तोही वेबसीरिज या स्वरूपात . ‘साराभाई’चा पहिला सीझन स्टार वन या चॅनेलवर प्रदर्शित झाला होता . पण आता तो हॉटस्टारवर दर आठवडय़ाला प्रदर्शित होणार आहे . गेल्या दहा - बारा वर्षांतल्या माध्यमांतराची ही अर्थातच झलक आहे . दिवाणखान्यातला टीव्ही हे सगळ्या कुटुंबाचं आकर्षकेंद्र बदलून आता हातातला मोबाइल कसा महत्त्वाचा आहे , हेच त्यातून दिसतं . दुसरं म्हणजे आवडत असो वा नसो , घरात सर्वानुमते जे पाहिलं जाईल , ते पाहत बसण्याशिवाय बाकीच्यांना पर्याय नसायचा . पण आता वेब सीरिजमुळे प्रत्येक जण त्याच्या हातातल्या मोबाइलवर त्याला जे हवं ते पाहू शकतो . अशा काळात सगळे ‘साराभाई’ परत आलेत . अर्थात त्यांच्यात एकाची भरही पडली आहे . ती आहे , अर्णव उर्फ गुड्डू या साहिल आणि मोनिषाच्या सात वर्षांच्या मुलाची . बाकी सगळे साराभाई जसेच्या तसेच आहेत . तसं आढय़ताखोर मायाच्या केसांमध्ये पिकलेपण दिसायला लागलंय . पण तिचा तो उच्चवर्गीय तोरा जरासुद्धा कमी झालेला नाही . मध्यमवर्गीय हिशेब करत बसण्याची मोनिषाची खोड अजूनही तशीच आहे आणि तिच्या या सवयीवरून तिला सतत शब्दांनी बोचकारताना तिची सासू माया अजूनही दमत नाही . रोसेशच्या कविता अजूनही तितक्याच भयंकर आहेत आणि अजूनही तो तसाच आईच्या पदराला लटकलेला आहे . नाही म्हणायला घरात त्याच्या लग्नाची चर्चा सुरू झाली आहे . म्हणजे या पात्रांमध्ये आणखी एका पात्राची भर पडण्याची शक्यता दिसते आहे . ही मंडळी जशीच्या तशी असल्यामुळे इंद्रवदन आणि साहिलही जराही बदललेले दिसत नाहीत . आधीच्या सीझनमध्ये हे कुटुंब दक्षिण मुंबईत कफ परेड भागात राहणारं दाखवलं असलं तरीही प्रत्यक्ष त्याचं शूट झालं होतं , कांजूरमार्ग या मुंबईच्या उपरनगरात . आता फक्त त्या आलिशान घरातून मंडळी पेंटहाऊसमध्ये राहायला गेलीत . अर्थात आधीच्या सीझनप्रमाणेच इंद्रवदन - माया - रोसेश एका घरात राहतात आणि साहिल – मोनिषा त्यांच्याच मजल्यावरच्या दुसऱ्या घरात . पेंटहाऊसमध्येही मोनिषा आपला मध्यमवर्गीय वकूब जराही लपवत नाही , असं दुसऱ्या सीझनच्या पहिल्या भागातून दिसतं . छोटय़ा पडद्यावरचं हे गुजराती कुटुंब म्हणजे विनोदनिर्मितीचा अर्क होतं . एकाच कुटुंबात राहणारी , एकत्र जगणारी , एकत्र वाढणारी माणसं किती वेगवेगळी असू शकतात , त्यांच्यात किती टोकाचे मतभेद असू शकतात , ती एकमेकांशी भांडतात , चिडतात , टोचून टोचून बोलतात , उणीदुणी काढतात पण ती एकमेकांना नाकारत नाहीत . एकमेकांची स्पेस मान्य करून , एकमेकांना जसं आहे तसं स्वीकारून , पण तरीही आपली दुसऱ्याबद्दलची नाराजी जराही न लपवता छपवता , ती उघडपणे मांडत , एकमेकांच्या उखाळ्यापाखाळ्या काढत या साराभाई मंडळींनी तब्बल दोन वर्षे टीव्हीच्या छोटय़ा पडद्यावर जो संसार केला , तो कमालीचा देखणा होता . पहिल्या सीझनमध्ये मनीषा हे सुनेचं नाव सासूला म्हणजे मायाला भयंकर मध्यवर्गीय वाटतं , म्हणून ती ते लग्नाच्या आधीपासूनच बदलून टाकून मोनिषा असं करून टाकते . तर आता तिची मोनिषाने आपल्या मुलाला , म्हणजे सात वर्षांच्या अर्णवला गुड्डू म्हणण्यावरून कुरकुर चालली आहे . हे असं पंजाबी लोकांसारखं गुड्डू , पम्मी वगैरे म्हणायचं नाही , असं ती बजावत राहते . मोनिषाला सासूचं नाटकी , तथाकथित उच्चवर्गीय वागणं अजिबात आवडत नाही . ती तिच्या परीने कधी कधी जराही दखल न घेता किंवा आपला स्वभाव जराही न बदलता सासूला विरोध करत राहते . सासू सारखं सारखं टोकत असली तरीही मोनिषाचा उत्साह , आनंद जराही कमी होत नाही , हे खरं पण मायाच्या उच्चवर्गीय वागण्यापुढे ती काहीशी दबल्यासारखी वाटत राहते . प्रत्यक्ष समाजातही तसंच दिसत असतं . आपल्या वाटय़ाला आलेलं जगणं आनंदात जगण्याचा प्रयत्न करणारा मध्यमवर्गीय कुणी तरी पैशाचा तोरा दाखवला की बुजून जातो . उच्चवर्गातला खोटेपणा , कृत्रिम - नाटकी , उथळ वागणं , मध्यमवर्गाला तुच्छ लेखणं हे सगळं पाच - सात वर्षांपूर्वी आलेल्या सागर भल्लारीच्या ‘भेजाफ्राय’ या सिनेमातूनही नेमकेपणाने मांडलं होतं . ‘साराभाई’मधूनही दिग्दर्शकाने तेच मांडलं आहे . अर्थात याचा सरसकट अर्थ सगळे उच्चवर्गीय आढय़ताखोर आणि सगळे मध्यमवर्गीय बावळट - भोळसट असा होत नाही . त्यातल्या ग्रे शेड्स लेखकाला दाखवायच्या आहेत . आनंदात जगणारं भारतीय कुटुंब आणि त्याच्या जगण्याचा पैस मांडताना लेखकानं ‘साराभाई’ कुटुंबाच्या माध्यमातून त्याला जे म्हणायचं आहे , ते म्हणून घेतलं आहे . आणि लेखकाचं म्हणणं पडद्यावर मांडताना सतीश शाह , रत्ना पाठक , सुमीत राघवन , रुपाली गांगुली यांनी कमालीची मजा आणली आहे . त्यामुळे आता दुसऱ्या इनिंगमध्ये ‘साराभाई’ मंडळींकडून तेवढय़ाच अपेक्षा आहेत . वैशाली चिटणीस response . lokprabha @ expressindia . com सौजन्य – लोकप्रभा"
sports,"सलामीवीर रोहित शर्माचं आफ्रिका दौऱ्यातलं पहिलं शतक आणि युझवेंद्र चहल – कुलदीप यादव या फिरकी जोडगोळीने सामन्यात घेतलेल्या ६ विकेट या जोरावर , पाचव्या वन - डे सामन्यात भारताने आफ्रिकेवर ७३ धावांनी विजय मिळवला . या विजयासह ६ वन - डे सामन्यांच्या मालिकेत भारताने ४ - १ अशी विजयी आघाडीही घेतली आहे . नाणेफेक जिंकून आफ्रिकेने नाणेफेक जिंकून आफ्रिकेने सामन्यात प्रथम गोलंदाजी करण्याचा निर्णय घेतला . मात्र शिखर धवनने फटकेबाजी करत भारताला आक्रमक सुरुवात करुन दिली . अवश्य वाचा – विराट विक्रम – द . अफ्रिकेमधला भारताचा 25 वर्षांतला पहिला मालिका विजय मात्र शिखर माघारी परतल्यानंतर विराट आणि रोहित शर्मा यांच्यात शतकी भागीदारी झाली . विराट आणि अजिंक्य रोहितसोबत चोरटी धाव घेण्याच्या नादात धावबाद होऊन माघारी परतले . मात्र रोहितने एका बाजूने आपला किल्ला लढवत शतक पूर्ण केलं . कालच्या सामन्यात तब्बल १२ विक्रमांची नोंद करण्यात आली . अवश्य वाचा – वन - डे मालिकेत भारताचा विजय , आयसीसी क्रमवारीतही पटकावलं पहिलं स्थान ० – एका हंगामात रोहित शर्मा एवढे षटकार आतापर्यंत कोणत्याही खेळाडूने मारलेले नाहीयेत . २०१७ - १८ या हंगामात रोहितने आतापर्यंत ५७ षटकार ठोकले आहेत . रोहितने न्यूझीलंडच्या मार्टीन गप्टीलचा ५६ षटकारांचा विक्रमही मोडला . १ - आफ्रिकेत वन - डे मालिका जिंकण्याची ही भारताची पहिली वेळ ठरली आहे . पोर्ट एलिजाबेथच्या मैदानात पहिले ५ सामने गमावल्यानंतर भारताचा या मैदानावरचा हा पहिलाच विजय ठरला . २ - एखाद्या आशियाई संघाने आफ्रिकेत वन - डे मालिका जिंकण्याची ही दुसरी वेळ ठरली . याआधी २०१३ साली पाकिस्तानने आफ्रिकेला वन - डे मालिकेत हरवलं होतं . ३ – वन - डे मालिकेत विराटने ४०० धावांचा टप्पा पार केला . अशी कामगिरी करणारा विराट तिसरा भारतीय फलंदाज ठरला आहे . ७ – विराट कोहली आणि रोहित शर्मा ही जोडी आतापर्यंत ७ वेळा धावबाद झाली आहे . या यादीत विराट - रोहितच्या पुढे सचिन - सौरव ( ९ वेळा ) ही जोडी आहे . ९ – भारतीय संघाचा हा नववा मालिका विजय ठरला आहे . आतापर्यंत वेस्ट इंडिजने ( १९८० - १९८८ ) या काळात सर्वाधिक मालिका विजय मिळवलेले आहेत . १३ – विराट कोहली आणि रोहित शर्मा यांनी वन - डे क्रिकेटमध्ये आतापर्यंत १३ शतकी भागीदाऱ्या केल्या आहेत . सचिन तेंडुलकर आणि सौरव गांगुली ही जोडी या यादीत २६ भागीदाऱ्यांसह पहिल्या स्थानावर आहेत . १५ – सलामीवीर या नात्याने रोहित शर्माचं हे १५ वं शतक ठरलं . या यादीत सचिन तेंडुलकर ४५ शतकांसह पहिल्या तर सौरव गांगुली १९ शतकांसह दुसऱ्या स्थानावर आहे . २८ – युझवेंद्र चहल आणि कुलदीप यादव या जोडीने आतापर्यंत आफ्रिकेविरुद्ध मालिकेत २८ बळी घेतले आहेत . भारतीय फिरकीपटूंसाठी ही सर्वोत्तम कामगिरी मानली जात आहे . २६५ – भारताकडून खेळताना रोहित शर्माने तब्बल २६५ षटकार ठोकले आहेत . रोहितने यावेळी सचिनचा २६४ षटकारांचा विक्रमही मोडीत काढला . या यादीत भारताचा माजी कर्णधार महेंद्रसिंह धोनी ३३८ षटकारांसह पुढे आहे ."
sports,"ऑस्ट्रेलियाविरुद्धच्या मालिकेत १ - ० अशी निराशाजनक सुरूवात झाल्यानंतरही भारतीय संघाने पुनरागमन करत बॉर्डर - गावस्कर करंडक २ - १ असा जिंकला . भारतीय संघाने ऑस्ट्रेलियालाही धूळ चारून कसोटी क्रमवारीतील आपले नंबर एकचे स्थान कायम ठेवले . भारतीय संघाने लागोपाठ सात कसोटी मालिका जिंकण्याचा पराक्रम देखील केला . धरमशाला कसोटीत विराट कोहली संघात नसतानाही भारतीय खेळाडूंनी न खचता ऑस्ट्रेलियावर मात करून कसोटी विश्वातील आपली ‘दादागिरी’ दाखवून दिली . सामना जिंकल्यानंतर पारितोषिक वितरणावेळी कोहलीने संघ सहकाऱयांवर कौतुकाच वर्षाव केला . कसोटी मालिकांमधील प्रत्येक सामना आमच्यासाठी एक नवं आव्हान ठरणारा होता . अगदी दक्षिण आफ्रिका आणि श्रीलंकेविरुद्धच्या मालिकेपासून अगदी बांगलादेशविरुद्धच्या कसोटीपर्यंतचा काळ अवर्णनीय आहे . इंग्लंड आणि ऑस्ट्रेलियाविरुद्धचे सामने आव्हानात्मक होते . पण या मालिकेत ज्यापद्धतीने आम्ही प्रत्युत्तर दिले ते खरंच वाखाणण्याजोगे आहे . खडतर आव्हानांना सामोरे जाण्याची तयारी ठेवल्यामुळे आम्हाला आमच्या क्षमतेतही कमालीची वाढ करता आली . कसोटी क्रमवारीत अवघ्या दोन वर्षात सातव्या स्थानावरून अव्वल स्थानावर संघाने झटपट झेप घेतली . क्रमवारीत नंबर एकचा संघ म्हणून या हंगामाचा शेवट होईल असं वाटलं नव्हतं . जेव्हा सुरूवात केली तेव्हा आपण कसोटी क्रमवारीत अव्वल स्थान गाठू असंही कधी वाटलं नव्हतं , असे कोहलीने सांगितले . गेल्या सात कसोटी मालिकांमधील सर्वात आव्हानात्मक मालिकेबाबात विचारण्यात आले असता कोहली म्हणाला की , ”श्रीलंका , इंग्लंड आणि ऑस्ट्रेलियाविरुद्धची मालिका आमच्यासाठी आव्हानात्मक होती . संघातील प्रत्येक खेळाडूने सर्वोत्कृष्ट कामगिरी केली . ऑस्ट्रेलियाविरुद्धचा मालिका विजय सर्वोत्तम होता . इंग्लंडविरुद्धची मालिकाही महत्त्वाची होती , पण ऑस्ट्रेलियाने ज्यापद्धतीने झुंज दिली ते पाहता ही मालिका अप्रतिम होती . संघातील प्रत्येकाने आपली योग्यता आणि परिपक्वता सिद्ध करून दाखवली . ” कोहलीने यावेळी वेगवान गोलंदाजांचेही कौतुक केले . संघातील वेगवान गोलंदाजांनी ज्यापद्धतीने आपली फिटनेस दाखवून दिली ती कौतुकास पात्र आहे . फिटनेसवर भर दिल्यानंतर वेगवान गोलंदाजीत खूप बदल झाल्याचे आम्हाला दिसून आले . अचूक टप्प्यात गोलंदाजीचा अनुभव आम्हाला मैदानात घेता आला . उमेश आणि शमीने सर्वांचे लक्ष वेधून घेतले , असे कोहली म्हणाला ."
sports,"राष्ट्रकुल क्रीडा स्पर्धेवरील पडदा उद्या उघडला जाईल . स्पर्धेसाठी आलेल्या हजारोहूनही अधिक खेळाडू , ऑफिशियल आणि चाहत्यांच्या स्वागतासाठी उद्या येथील कॅर्रारा मुख्य स्टेडिअमवर शानदार उद्घाटन सोहळा रंगणार आहे . संयोजकांनी सोहळ्याची जोरदार तयारी केली असली , तरी हवामान खात्याने मुसळधार पावसाची शक्यता वर्तवल्याने संयोजकांची चिंता वाढली आहे . राष्ट्रकुल स्पर्धेचे उद्घाटन चोवीस तासांवर आले असले , तरी सोहळ्यावर असलेले पावसाचे संकट टळलेले नाही . अर्थात , येथे आलेले चक्रिवादळ क्वीन्सलॅंडमध्येच अडकल्याने गोल्ड कोस्टला थोडाफार दिलासा मिळाला आहे . त्यानंतरही पावसाचे संकट मात्र गेलेले नाही . उद्घाटन सोहळा संध्याकाळी होणार असला , तरी हवामान खात्याने पूर्ण दिवस पावसाचा अंदाज वर्तवला आहे . त्याचबरोबर पूर्ण आठवडा गोल्ड कोस्टमध्ये पाऊस राहणार असल्याचाही अंदाज आहे . सोहळा होणारच पावसाच्या इशाऱ्यानंतरही संयोजक सोहळा नियोजित वेळेत आणि कार्यक्रमानुसारच पार पडेल , असे सांगून जणू स्वतःची समजूत काढत आहेत . सोहळा कसा असेल याची माहिती गुलदस्त्यात ठेवली असली , तरी चॅनेल नाईनने रंगीत तालमीची झलक दाखवून क्रीडाप्रेमींची उत्कंठा वाढवली आहे . मात्र , उपाययोजना म्हणून दिलेली चित्रफीत बातम्यांमधून दाखवल्यामुळे संयोजन समितीने चॅनेल नाईनसाठी उद्घाटन सोहळ्याचे दरवाजे बंद केले आहेत . अडचणींचा सामना मैदान आच्छादित नसल्याने प्रेक्षकांचा हिरमोड होण्याची शक्यता इनडोअर स्पर्धा प्रकार कमी असल्यामुळे संयोजकांना स्पर्धा पार पडण्यासाठी प्रयत्नांची पराकाष्ठा करावी लागणार प्रेक्षकांना मैदानात छत्री आणण्याची परवानगी पावसाचा जोर कायम राहिल्यास आणि स्पर्धांच्या नियमात बसत असल्यासच स्पर्धा प्रकार पुढे ढकलण्याचा विचार"
entertainment,"बॉलिवूडमध्ये गेल्या बऱ्याच वर्षांपासून आपल्या अदांनी प्रेक्षकांच्या मनावर राज्य करणारी एक अभिनेत्री म्हणजे करिना कपूर खान . दीपिका , अनुष्का यांच्या पदार्पणाच्या बऱ्याच वर्षांपूर्वीच करिनाने तिचा प्रेक्षकवर्ग निर्माण केला होता . कपूर कुटुंबातील या आणखी एका सुरेख अभिनेत्रीने प्रेक्षकांची मनं जिंकली . सध्याच्या घडीलासुद्धा करिना एका मुलाच्या मातृत्वाची जबाबदारी सांभाळत करिअरलाही तितकच प्राधान्य देत आहे . सौंदर्य , चित्रपट , अदाकारी या कारणांमुळे चर्चेत असणारी ‘बेबो’ इतरही बऱ्याच कारणांमुळे , कॉन्ट्रोव्हर्सिजमुळे चर्चेत होती . चला तर मग नजर टाकूया ‘बेबो’ला प्रकाशझोतात आणणाऱ्या अशाच काही कॉन्ट्रोव्हर्सिजवर… बिपाशासोबतचा वाद - काही वर्षांपूर्वी करिना कपूर आणि बिपाशा बासू यांच्यातील वाद माध्यमांमध्ये चर्चेचा विषय ठरला होता . २००१ साली प्रदर्शित झालेल्या ‘अजनबी’ या चित्रपटात या दोघींनी काम केलं होतं . अक्षय कुमार आणि बॉबी देओलसुद्धा या चित्रपटात झळकले होते . त्याचवेळची ही गोष्ट आहे . या दोन अभिनेत्रींमध्ये असलेला वाद इतका विकोपास गेला की , दोघींनी एकमेकींसाठी केवळ अपशब्दच वापरले नाहीत तर अगदी हातही उगारला होता . करिनाने बिपाशाला ‘काली बिल्ली’ असंही म्हटलं होतं . इतक्यावरच न थांबता तिने तिच्या कानशिलातही लगावली होती . या दोघींमध्ये झालेल्या मतभेदाची बरीच चर्चा होती . एमएमएस लीक प्रकरण - एकेकाळी शाहिद कपूर आणि करिना कपूर रिलेशनशिपमध्ये होते ही बाब सर्वज्ञातच आहे . शाहिदसोबतच्या रिलेशनशिपमुळे करिनाला आणखी एका गोष्टीचा सामना करावा लागला होता . त्याच्यासोबतचा करिनाचा एक एमएमएस व्हायरल झाला होता . आजही त्यांच्या या एमएमएस प्रकरणीच्या चर्चा रंगते . प्रियांकासोबतची ‘कॅटफाईट’ - ‘कॉफी विथ करण’ या चॅट शोमध्ये आल्यावर इंडस्ट्रीतील बऱ्याच जणांबद्दल सेलिब्रिटी अशी काही वक्तव्य करतात की विचारायची सोय नाही . करिना आणि ‘देसी गर्ल’ प्रियांका चोप्राच्या वादालाही अशाच प्रकारे सुरुवात झाली होती . ‘कॉफी विथ करण’मध्ये प्रियांकाच्या बोलण्याच्या शैलीवरुन करिनाने तिची खिल्ली उडवली होती . नंतर याच कार्यक्रमात जेव्हा प्रियांका आली तेव्हा तिने करिनाला सडेतोड उत्तर देत ‘जिथून सैफ त्याच्या बोलण्याची पद्धत शिकला , तिथूनच मीही शिकले , ’ असं म्हणाली होती . मुलाच्या नावामुळे झालेला वाद - गरोदरपणातही कामापासून न दुरावलेल्या करिनाची अनेकांनीच प्रशंसा केली होती . पण , मुलाचं नाव तैमुर ठेवण्यात आल्याचं कळताच तिच्यावर टीकेची झोड उठवण्यात आली . एका क्रूर शासकाच्या नावावरुन त्याचं नामकरण करण्यात आल्यामुळे करिनावर अनेकांनीच आगपाखड केली होती . ‘मोठे चित्रपट नाकारल्याचा अभिमान वाटतो…’ – ‘रेफ्युजी’ या चित्रपटातून पदार्पण करण्याऐवजी करिनाला ‘कहो ना प्यार है’ या चित्रपटात काम करण्यासाठी विचारण्यात आलं होतं . पण , तिने यासाठी नकार दिला होता . ‘रेफ्युजी’ हा चित्रपट प्रेक्षकांची दाद मिळवू शकला नाही . त्यावेळी करिनाच्या निर्णयावर अनेकांनीच प्रश्नचिन्ह उपस्थित केलं . पण , तिला मात्र या निर्णयात काहीच चुकीचं वाटत नव्हतं . याविषयीचं स्पष्टीकरण देत ती म्हणाली होती , “मोठे चित्रपट नाकारुन इतरांना संधी दिल्याचा मला अभिमान वाटतो . मी चित्रपट नाकारल्यामुळेच ते आज मोठे सेलिब्रिटी झाले आहेत . ” ‘कुर्बान’ चित्रपटाचं ‘ते’ पोस्टर - सैफ अली खान आणि करिना कपूर यांच्या मुख्य भूमिका असणाऱ्या ‘कुर्बान’ या चित्रपटाच्या एका पोस्टरमुळे बऱ्याच वादांना तोंड फुटलं होतं . अतिशय बोल्ड अशा या पोस्टरमुळे या चित्रपटाचा आणि पर्यायी करिना सैफचाही मोठ्या प्रमाणात विरोध करण्यात आला होता ."
lifestyle,"शिओमीने स्पेनमध्ये झालेल्या आपल्या ग्रॅंड इव्हेंटमध्ये कालच दोन नवीन मॉडेल्स दाखल केली . यामध्ये Mi A2 आणि Mi A2 Lite या दोन मोबाईलचा समावेश होता . या दोन्ही फोनबाबत मागच्या काही दिवसांपासून बरीच चर्चा होती , त्यांना अखेर पूर्णविराम मिळाला आहे . हे दोन्ही फोन गुगलच्या अँड्रॉईड प्रोग्रामचे महत्त्वाचा भाग आहेत . हे फोन लाँच होण्याआधीच त्याचे फिचर्स आणि किंमत लीक झाली होती . शिओमी Mi A2 या फोनची स्क्रीन ५ . ९९ इंचाची फुल एचडी असेल . तसेच तर Mi A2 Lite या फोनला ५ . ८४ इंचाची स्क्रीन देण्यात आली आहे . कंपनीने फोनची अधिकृत किंमत सांगितलेली नसून त्या लीक झाल्या आहेत . Mi A2 च्या ४ जीबी रॅम आणि ३२ जीबी मेमरी असलेल्या फोनची किंमत साधारणतः २२ , ००० रुपये आहे . तर ४ जीबी रॅम आणि ६४ जीबी मेमरी असलेल्या फोनची किंमत २४ , ६०० च्या जवळपास आहे . तर Mi A2 Lite या फोनच्या ३ जीबी रॅमची किंमत १६ , ३०० रुपये असून ४ जीबी रॅमची किंमत १९ , ७६० रुपये आहे . Mi A2 मध्ये क्वालकॉम स्नॅपड्रॅगन ६६० प्रोसेसर वापरण्यात आला असून यात १२८ जीबी इंटरनल मेमरी देण्यात आली आहे . यामध्ये ३०१० मिलिअॅम्पिअर्सची बॅटरी देण्यात आली आहे . हे दोन्ही फोन अँड्रॉईड ८ . १ ओरियोवर चालतील . Mi A2 Lite या फोनला ४००० मिलिअॅम्पियर्सची बॅटरी देण्यात आली आहे . या दोन्ही फोनचे रिअर कॅमेरा आणि सेल्फी कॅमेरेही अतिशय चांगले आहेत ."
sports,"नरसिंग यादव प्रकरणाने क्रीडाजगतापुढे भारताची शोभा झालीच , पण कुस्तीही चीतपट झाली . या प्रकरणात कोणाकडूनही ठोस गोष्ट पाहायला मिळाली नाही . साराच संशयकल्लोळ . हे प्रकरण का उकरले गेले आणि त्याचा शेवट ज्या पद्धतीने होत आहे , ते सारे संशय निर्माण करणारे आहे . राष्ट्रीय उत्तेजकविरोधी संस्थेने ( नाडा ) नरसिंगची २ जूनला चाचणी घेतली होती . त्यामध्ये तो निर्दोष होता . पण त्यानंतर ऑलिम्पिक काही दिवसांवर असताना त्याच्या तीन चाचण्या का घेतल्या गेल्या ? ‘नाडा’कडून हे कुणी करवून घेतले का ? हे अनाकलनीयच . नरसिंग चाचणीत दोषी आढळल्यावर तर त्याचे नाव जाहीर का करण्यात आले ? त्यापूर्वी त्याचे प्रशिक्षक , क्रीडामंत्री यांच्याशी संवाद का साधला गेला नाही ? ऑलिम्पिकपूर्वी कुणी खेळाडू उत्तेजक घेणार नाही आणि नरसिंग या प्रकरणात कट - कारस्थान झाल्याचे सांगत असतानाही त्याला शिस्तपालन समितीपुढे उभे करून काय साधले गेले ? सुनावणीदरम्यान ‘नाडा’च्या वकिलांनी नरसिंगला हे कारस्थान असल्याचे सिद्ध करावे लागेल , अन्यथा त्याला शिक्षेला सामोरे जावे लागेल , अशी भूमिका मांडली होती . नरसिंगने कोणते याबाबतचे ठोस पुरावे समितीपुढे सादर केले ? हेदेखील लोकांपुढे आले नाही . जर त्याने पुरावे दिले नसतील तर त्याला ऑलिम्पिकसाठी हिरवा कंदील कसा देण्यात आला ? पुरावे नसताना नरसिंगला या प्रकरणी निर्दोष ठरवण्यात कुणी दबाव आणला का ? या साऱ्या प्रश्नांची उत्तरे मिळत नाहीत . या साऱ्या प्रकरणात ‘नाडा’ची संपूर्ण प्रक्रिया संशयाच्या भोवऱ्यात आहे . नरसिंग सोनीपतच्या ‘साइ’च्या केंद्रात राहत असताना हा सारा प्रकार घडला . या वेळी ‘साइ’च्या सुरक्षेचा मुद्दाही ऐरणीवर येतो . दिल्लीतील दोन खेळाडू या केंद्रात येऊन नरसिंगच्या रूमजवळ कसे जाऊ शकतात , त्याचबरोबर या गोष्टींचे सीसीटीव्ही फूटेज देण्यात ते कुचराई का करताना दिसतात , ऑलिम्पिकला जाणाऱ्या खेळाडूंसाठीची हीच का सुरक्षाव्यवस्था ? असे प्रश्न उभे ठाकले जातात . पण यावर ‘साइ’कडून काहीही सुसंगत उत्तर येत नाही . नरसिंगने सोनीपत पोलीस स्थानकामध्ये या दोन्ही संशयितांची तक्रार दाखल केली होती . या दोघांची कोणती चौकशी झाली ? ते दोषी की निर्दोष , याबाबतचा निकाल येणार कधी ? हेदेखील सर्वासमोर आलेले नाही . भारतीय कुस्ती महासंघाने आम्ही नरसिंगच्या पाठीशी आहोत , असे म्हटले होते . पण या प्रकरणाचा छडा लागण्यापूर्वीच त्यांनी जागतिक संघटनेला नरसिंगऐवजी प्रवीण राणाचे नाव पाठवण्यात लगीनघाई का केली ? या वेळी नरसिंग आणि प्रवीण या दोघांचाही विचार करण्यात आला नाही . त्याचबरोबर ‘नाडा’ने हिरवा कंदील दिला असला तरी ‘वाडा’ने निर्दोष ठरवले नसताना पुन्हा नरसिंगचे नाव पाठवण्याची घाई महासंघाने का केली ? हे पचनी पडत नाही . नरसिंगने कारस्थान झाल्याचे सांगितल्यावरही खेळ , खेळाडू , संघटनांचा कैवार घेणाऱ्या आणि मुंबई व महाराष्ट्र कुस्ती संघटनेच्या अध्यक्षपदी असलेल्या जाणत्या राजाला या वेळी या अन्यायाबाबत काहीही भाष्य करावेसे का वाटले नाही ? हा मोठा प्रश्न आहे . आतापर्यंत क्रीडा क्षेत्रात त्यांनी बरेच बदल केले , त्याचबरोबर त्यांच्या नावाला वजनही आहे . ते या प्रकरणी नरसिंगच्या पाठीशी उभे राहिले असते तर त्यालाही मानसिक आधार मिळाला असता . पण क्रीडा क्षेत्र हादरवणाऱ्या या प्रकरणात जाणत्या राजाने मौनच पाळणे का पसंत केले ? या प्रकरणापूर्वी सुशील कुमारने न्यायालयात धाव घेतली होती . नरसिंग आणि माझ्यामध्ये चाचणी घ्यावी आणि जो जिंकेल त्याला ऑलिम्पिकला पाठवावे , अशी त्याने मागणी केली होती . पण त्याच्या पदरी पराभव पडला . त्यामुळे सुशील आणि त्याचे प्रशिक्षक सत्पाल यांनी हे कारस्थान केल्याचे म्हटले जात होते . पण त्यांचीही कोणतीच चौकशी झाली नाही . एकंदरीत हे प्रकरण फक्त भारतासारख्या देशातच घडू शकते . कारण येथे कशामध्येच सूत्रबद्धता , विश्वासार्हता नाही . मुळात क्रीडासंस्कृती नावाचा प्रकारच अस्तित्वात नाही . त्यामुळेच हे प्रकरण घडले . यापुढे ही अशी होणारी शोभा कशी टाळता येईल , हेच या प्रकरणातून शिकण्यासारखे आहे . – प्रसाद लाड prasad . lad @ expressindia . com"
entertainment,"‘संजू’ या सिनेमाची बॉक्स ऑफिसवर धूम सुरु आहे . या सिनेमाने गेल्या तीन आठवड्यात ३०० कोटींचा टप्पा पार केला आहे . अशात राष्ट्रीय स्वयंसेवक संघाने मात्र संजू सिनेमावर ताशेरे झाडले आहेत . बाहेरख्याली , अंमली पदार्थांचे सेवन करणाऱ्या संजय दत्तच्या आयुष्यावर चरित्रपट बनवून राजकुमार हिरानी यांनी काय साध्य केले असाही प्रश्न संघाच्या ‘पांचजन्य’ या मुखपत्रात विचारण्यात आला आहे . पांचजन्य या संघाच्या मुखपत्रात संजू आणि रईस या दोन्ही सिनेमांवर टीका करण्यात आली आहे . एखाद्या चारित्र्यहीन माणसाच्या किंवा गँगस्टरच्या आयुष्यावर सिनेमा काढून तुम्हाला समाजासमोर कोणता आदर्श ठेवायचा आहे ? दिग्दर्शक राजकुमार हिरानी यांनी कोणत्या उद्देशाने संजू सिनेमा तयार केला ? संजय दत्तच्या आयुष्यावर बायोपिक तयार करण्यामागे हिरानी यांचा काय हेतू होता ? संजय दत्तच्या आयुष्यातून युवा पिढी काय बोध घेऊ शकते ? त्याचा कोणता आदर्श घेण्यासारखा आहे ? असे प्रश्न संघाने उपस्थित केले आहेत . अंडरवर्ल्डवर सिनेमा तयार करण्यात आला तरीही पांचजन्य मधून प्रश्न विचारले जातात आणि त्यावर टीकाही होते . बॉलिवूडने माफिया , अंडरवर्ल्डवर सिनेमांची निर्मिती करू नये असेही संघाने म्हटले आहे . तसेच संजय दत्तबाबतही या मुखपत्रात कडाडून टीका करण्यात आली आहे . १९९३ च्या मुंबई बॉम्ब स्फोटादरम्यान कट्टरतावाद्यांना साथ दिली होती . अशा संजय दत्तवर सिनेमा का बनवला असा प्रश्नही उपस्थित करण्यात आला आहे . हिंदुस्थान टाइम्सने या संदर्भातले वृत्त दिले आहे . संजू सिनेमाचे दिग्दर्शक राजकुमार हिरानी यांच्यावर त्यांच्या पीके या सिनेमावरूनही टीका झाली होती . पीके सिनेमात हिंदू देवतांचा अपमान करण्यात आला असल्याचा आरोप हिंदुत्त्ववादी संघटनांनी केला . पांचजन्यनेही पीके सिनेमावर टीका केली होती . या सिनेमातून छुप्या पद्धतीने हिंदू धर्म , तसेच त्यातील प्रथा यांची खिल्ली उडवली होती असेही संघाने म्हटले होते . आता संजू सिनेमावरून हिरानी यांच्यावर टीका करण्यात आली आहे . या टीकेला राजकुमार हिरानी उत्तर देणार की नाही हे अद्याप स्पष्ट झालेले नाही ."
lifestyle,"गर्भवती महिला ही दोन जीवांना सांभाळत असते . त्यामुळे तिचे योग्य पद्धतीने पोषण होणे अतिशय आवश्यक असते . पोषण चांगले होण्यासाठी आहाराची अतिशय महत्त्वाची भूमिका असते . महिला गर्भवती आहे हे कळल्यापासून तिला घरातील ज्येष्ठ व्यक्तींकडून अनेक सूचना दिल्या जातात . याशिवाय सध्या इंटरनेटवरही मोठ्या प्रमाणात माहिती उपलब्ध असल्याने त्याचा आधार घेत महिला आपल्या आहाराचे नियोजन करते . पण फ्लोरिडा विद्यापीठात नुकताच करण्यात आलेल्या एका संशोधनानुसार , गर्भारपणात मासे खाल्ल्यास होणाऱ्या बाळाला अस्थमा होण्याचा धोका कमी असतो . माशांमध्ये ओमेगा ३ फॅटी अॅसिड मोठ्या प्रमाणात असते . गर्भवती महिलेने शेवटच्या तीन महिन्यांमध्ये मासे खाल्ल्यास होणाऱ्या बाळाला श्वसनाचे त्रास उद्भवत नाहीत . त्यामुळे गर्भवती महिलांना आठवड्यातून किमान २ ते ३ वेळा ठराविक मासे खायला हवेत . संशोधकांनी यासाठी ३४६ महिलांचा अभ्यास केला . त्यांना गर्भारपणाच्या शेवटच्या ३ महिन्यांच्या कालावधीत मासे खायला दिले . त्यानंतर त्यांच्या बाळाच्या प्रकृतीची तपासणी केली असता या बाळांना श्वसनाशी निगडीत त्रास कमी होत असल्याचा निष्कर्ष निघाला . ओमेगा ३ फॅटी अॅसिडची सहजासहजी निर्मिती करता येत नाही , तर सी फूडमध्ये ओमेगा ३ फॅटी अॅसिड असल्याचे या संशोधकांचे म्हणणे आहे . केवळ श्वसनासाठीच नाही तर एकूणच गर्भाच्या उत्तम वाढीसाठीही हे मासे अतिशय उपयुक्त असतात . ( ही बातमी संशोधकांनी केलेल्या वैद्यकीय संशोधनावर तसेच तज्ज्ञांच्या मतांवर आधारित आहे . त्यातील मतांशी ‘लोकसत्ता ऑनलाइन’चा संबंध नाही . त्यामुळे कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
lifestyle,"BlackBerry ने दिल्लीमध्ये झालेल्या एका इव्हेंटमध्ये कंपनीने आज आपली दोन नवीन मॉडेल्स दाखल केली आहेत . हे दोन्ही फोन अॅंड्रॉईड ऑपरेटींग सिस्टीमवर चालणारे असून ते कंपनीच्या नोएडामध्ये तयार केले जाणार आहेत . तंत्रज्ञानाने अद्ययावर असणाऱ्या या फोनमध्ये ड्युएल रियर कॅमेरे , वायरलेस चार्जिंग सुविधा आणि डॉल्बी सराऊंड साऊंड सिस्टीमसारखे फिचर्स देण्यात आले आहेत . BlackBerry Evolve ची किंमत २४ , ९९० रुपये असून हा फोन सप्टेंबर महिन्याच्या मध्यापर्यंत अॅमेझॉन इंडियावर उपलब्ध होणार आहे . तर BlackBerry Evolve X या फोनची किंमत ३४ , ९९० रुपये असून हा फोन ऑगस्ट महिन्याच्या अखेरपर्यंत अॅमेझॉनवर दाखल होणार आहे . या दोन्ही मोबाईलच्या खरेदीवर रिलायन्स जिओची ३९५० रुपयांची कॅशबॅक ऑफरही मिळणार आहे . याशिवाय आयसीआयसीआय बँकेच्या क्रेडिट कार्डवर फोन खरेदी केल्यास ५ टक्के त्वरीत कॅशबॅक मिळणार आहे . BlackBerry Evolve मध्ये ५ . ९९ इंचाची फुल एचडी प्लस स्क्रीन देण्यात आली आहे . स्क्रीनच्या सुरक्षेसाठी कॉर्निंग गोरिल्ला ग्लास ५ सारखे फिचर्सही देण्यात आले आहेत . तसेच या फोनमध्ये क्वालकॉम स्नॅपड्रॅगन ४५० प्रोसेसर देण्यात आला आहे . ४ जीबी रॅम आणि ६४ जीबी स्टोरेज देण्यात आले असून २५६ जीबीपर्यंत ते वाढवता येऊ शकते . १३ मेगापिक्सलचे २ रियर कॅमेरा तर १६ मेगापिक्सलचा सेल्फी कॅमेराही देण्यात आला आहे . ४ हजार मिलीअॅम्पियर्सची बॅटरी देण्यात आली आहे . अँड्रॉईड ८ . १ ओरियो ऑपरेटींग सिस्टीमवर हा फोन चालतो . BlackBerry Evolve X या फोनलाही ५ . ९९ इंचाची फुल एचडी प्लस स्क्रीन देण्यात आली आहे . स्क्रीनच्या सुरक्षेसाठी कॉर्निंग गोरिल्ला ग्लास ५ सारखे फिचर्सही देण्यात आले आहेत . तसेच या फोनमध्ये क्वालकॉम स्नॅपड्रॅगन ६६० प्रोसेसर देण्यात आला आहे . ६ जीबी रॅम आणि ६४ जीबी स्टोरेज देण्यात आले असून ते २ टीबीपर्यंत वाढविता येते . १३ मेगापिक्सलचे २ रियर कॅमेरा तर १६ मेगापिक्सलचा सेल्फी कॅमेराही देण्यात आला आहे . ४ हजार मिलीअॅम्पियर्सची बॅटरी देण्यात आली आहे . अँड्रॉईड ८ . १ ओरियो ऑपरेटींग सिस्टीमवर हा फोन चालतो ."
entertainment,"अमिताभ बच्चन आणि ऋषी कपूर जवळपास २७ वर्षांनंतर रुपेरी पडद्यावर दिसणार आहेत . त्यांच्या आगामी ‘१०२ नॉट आऊट’ या चित्रपटाच्या ट्रेलरनंतर आता पहिलं गाणं प्रेक्षकांच्या भेटीला आलं आहे . ‘बच्चे की जान’ या गाण्यात बिग बी आणि ऋषी कपूर यांचा अनोखा अंदाज पाहायला मिळत आहे . अमिताभ बच्चन यात वडिल्यांच्या भूमिकेत असून , ऋषी कपूर ७५ वर्षांच्या मुलाची भूमिका साकारत आहेत . अरिजीत सिंगच्या आवाजातील या मजेशीर गाण्यात बिग बी आपल्या मुलाला म्हणजेच ऋषी कपूर यांना पत्नीला प्रेमपत्र लिहिण्यास सांगतात . हेच प्रेमपत्र लिहिताना ऋषी कपूर यांची कशी दमछाक होते आणि त्याचा बिग बी कसा आनंद लुटतात , हे गमतीशीर पद्धतीने या गाण्यात दाखवण्यात आलं आहे . वाचा : ‘हम साथ साथ है’मधील सलमानच्या सहकलाकाराला बिष्णोई समाजाकडून जीवे मारण्याच्या धमक्या ‘१०२ नॉट आऊट’च्या ट्रेलरमध्ये अमिताभ बच्चन आणि ऋषी कपूर यांच्या अभिनयाची जुगलबंदी पाहता प्रेक्षकांसाठी हा चित्रपट खऱ्या अर्थाने परवणी ठरणार आहे असंच म्हणावं लागेल . उमेश शुक्ला दिग्दर्शित या चित्रपटाच्या कथानकाला असणारी विनोदी झाक आणि या दोन्ही कलाकारांचा दमदार अभिनय ही चित्रपटाच्या दृष्टीने जमेची बाजू ठरणार आहे . वडिल आणि मुलाच्या हटके नात्यावर भाष्य करणारा हा चित्रपट ४ मे ला प्रदर्शित होणार आहे ."
sports,"ऑस्ट्रेलियाविरुद्धच्या दुसऱ्या कसोटीत भारताने दुसऱ्या दिवसअखेर ३ बाद १७२ धावा केल्या . ऑस्ट्रेलियाचा पहिला डाव ३२६ धावांवर आटोपला . त्यास प्रत्युत्तर म्हणून कर्णधार विराट कोहली आणि उपकर्णधार अजिंक्य रहाणे या दोघांनी केलेल्या नाबाद भागीदारीच्या जोरावर भारताला या धावसंख्येपर्यंत मजल मारता आली . ऑस्ट्रेलियाकडून स्टार्कने २ तर हेजलवूडने १ बळी टिपला . या सामन्यात भारताच्या डावाची सुरूवात खराब झाली . उपहारापर्यंत भारताने ६ धावा करून मुरली विजयचा बळी गमवला . दुसऱ्या सत्रात राहुल २ धावा काढून त्रिफळाचित झाला . विराट कोहलीबरोबर अर्धशतकी भागीदारी करणारा पुजारा तिसऱ्या सत्राच्या सुरूवातीला २४ धावांवर झेलबाद झाला आणि भारताला तिसरा धक्का बसला . स्टार्कने त्याला यष्टीरक्षकाकरवी झेलबाद केले . पण कोहलीने मात्र एक बाजू लावून धरली . त्याने एका वर्षात आपले २०वे अर्धशतक पूर्ण केले आणि कोणत्याही भारतीय फलंदाजाला न जमलेला विक्रम नावावर केला . विराटने चालू कॅलेंडर वर्षात १९ पेक्षा अधिक वेळा अर्धशतक ठोकली . त्याने चौथ्यांदा हा पराक्रम केला असून अशी कामगिरी करणारा तो पहिलाच भारतीय फलंदाज ठरला आहे . आजच्या अर्धशतकी खेळीनंतर त्याने ऑस्ट्रेलियाचा माजी कर्णधार रिकी पाँटिंग आणि श्रीलंकेचा माजी कर्णधार कुमार संगकारा यांच्या विक्रमाशी बरोबरी केली आहे . पाँटिंग व संगकारा यांनीही ४ वेळा एकाच वर्षांत १९ पेक्षा अधिक वेळा पन्नासहून अधिक धावा केल्या होत्या . दरम्यान , कोहलीने तिसऱ्या विकेटसाठी पुजारासह ७४ धावा जोडल्या . पुजारा बाद झाल्यानंतर कोहलीने रहाणेसोबत अर्धशतकी भागीदारी केली . विराट कोहली ८२ धावांवर तर रहाणे ५१ धावांवर खेळत आहे ."
sports,"द . आफ्रिकेविरुद्धची पाच सामन्यांची मालिका आजपासून एकदिवसीय मालिकेतील सवरेत्कृष्ट कामगिरीनंतर भारताचा महिला क्रिकेट संघ ट्वेन्टी - २० मालिकेतही दक्षिण आफ्रिकेवर वर्चस्व गाजवण्यासाठी उत्सुक आहे . उभय देशांमधील पाच सामन्यांच्या मालिकेला मंगळवारपासून सुरुवात होत आहे . तिसऱ्या लढतीमध्ये सात विकेटनी पराभव पाहावा लागला तरी भारताने तीन एकदिवसीय सामन्यांची मालिका २ - १ अशी जिंकली . पहिल्या दोन सामन्यांमध्ये ८८ आणि १७८ धावा असे मोठय़ा फरकाने विजय मिळवले . एकदिवसीय मालिकेत निर्भेळ यशाने हुलकावणी दिली तरी हरमनप्रीत कौरच्या नेतृत्वाखालील भारताच्या संघाने ट्वेन्टी - २० मालिकेमध्ये त्याची कसर भरून काढण्याचा निर्धार केला आहे . चांगला सूर गवसलेली सलामीवीर स्मृती मानधनाकडे उपकर्णधारपद आहे . हरमनप्रीत आणि मानधना या दुकलीसह अनुभवी मिताली राज , दीप्ती शर्मा , वेदा कृष्णमूर्ती , अनुजा पाटील आणि पदार्पण करणारी अष्टपैलू राधा यादव , मुंबईची जेमिमा रॉड्रिग्जवर फलंदाजीची भिस्त आहे . मानधना , दीप्ती आणि वेदाकडून एकदिवसीय मालिकेप्रमाणेच सातत्यपूर्ण फलंदाजी अपेक्षित आहे . अनुभवी झुलन गोस्वामीवर गोलंदाजीची मदार आहे . तिसऱ्या एकदिवसीय सामन्यात तिला विश्रांती देण्यात आली होती . झुलनच्या पुनरागमनाने भारताची गोलंदाजी मजबूत झाली आहे . तिला शिखा पांडे , पूजा वस्त्रकार , एकता बिश्त आणि पूनम यादवकडून चांगली साथ अपेक्षित आहे . संघ"
lifestyle,"थकवा आला , कंटाळा आला किंवा मित्र - मैत्रिणींसोबत गप्पांचा फड रंगला असेल तर हमखास वाफाळलेला चहा किंवा गरमागरम कॉपी लागतेच . . पण सावधान ! तुम्ही गरम चहा किंवा कॉफीचे चाहते असाल तर आताच ही सवय बदला . कारण अतिगरम कॉफी किंवा चहाने अन्ननलिकेचा कर्करोग होऊ शकतो , असा निष्कर्ष जागतिक आरोग्य संघटनेशी संबंधित इंटरनॅशनल फॉर रिसर्च ऑन कॅन्सर ( आयएआरसी ) या संस्थेने काढला आहे . या संस्थेने सुमारे एक हजार व्यक्तींचा अभ्यास केला . एखादे पेय किती गरम प्रमाणात प्राशन केले जाते याच्या अभ्यासअंती हा निष्कर्ष काढण्यात आलेला आहे . गरम पेयामुळे अन्ननलिकेचा कर्करोग होण्याचा धोका अधिक आहे . मात्र सामान्य तापमानात चहा किंवा कॉफी घेतल्यास हा धोका टळू शकतो , असे या संदर्भात संशोधन करणाऱ्या संशोधक डॅना लुमिस यांनी सांगितले . कॉफीपान हे काही प्रकारच्या कर्करोगावर लाभदायक असले तरी ६५ अंश सेल्सिअसपेक्षा अधिक गरम असलेल्या कॉपीचे सेवन धोकादायक आहे , असे लुमिस यांनी सांगितले . कर्करोग टाळण्यासाठी कॉफीसेवन करू नये , असे काही आरोग्यतज्ज्ञांनी सांगितल्याने हे संशोधन करण्यात आले . मात्र कॉफीसेवनामुळे कर्करोग होत नाही तर अतिगरम कॉफी किंवा चहापानाने कर्करोग होऊ शकतो , असे लुमिस म्हणाल्या . सामान्य तापमान असलेली कॉफी प्यायल्यास गर्भाशय , फुप्फुस आणि स्तनांचा कर्करोग होण्याचे प्रमाण कमी असल्याचे दिसून आले आहे , असेही त्यांनी सांगितले . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
entertainment,"बऱ्याच वर्षांच्या रिलेशनशिपनंतर सेलिब्रिटींचे ब्रेकअप झाल्याचं आपण अनेकादा पाहिलंय . ब्रेकअपनंतरही या कलाकारांनी त्याची मैत्री कायम ठेवल्याचीही उदाहरणं आपल्यासमोर आहेत . पण , सुशांत सिगं राजपूत आणि अंकिता लोखंडे मात्र याला अपवाद ठरत आहेत . अंकिता तिच्या पूर्वाश्रमीच्या प्रियकराचा म्हणजेच सुशांतचा चेहराही पाहू इच्छित नाहीये . सूत्रांनी दिलेल्या माहितीनुसार जरी सुशांत आणि अंकिताच्या भेटीगाठींच्या चर्चा असल्या तरीही अंकिता मात्र त्याला भेटण्याच्या मनस्थितीत नाहीये . अंकिताने आपल्या काही खास मित्रमंडळींना सुशांतला न भेटण्याचा आणि त्याच्याशी एकही शब्द न बोलण्याचा ठाम निर्णय सांगितला आहे . ब्रेकअपनंतर अंकिता सुशांतच्या आयुष्यातून निघून गेली . त्यामुळे तिच्या आणि सुशांतच्या भेटण्याच्या चर्चा खोट्या आहेत असंच तिचं म्हणणं आहे . कामाच्या निमित्ताने सुशांतला भेटण्यास तिची काहीच हरकत नाहीये . कारण सध्यातरी अंकिता तिच्या करिअरवर लक्ष केंद्रित करत असून , बॉलिवूड पदार्पणासाठी फारच उत्सुक आहे . या साऱ्यामध्ये तिला सुशांत आणि क्रितीच्या बहुचर्चित प्रेमप्रकरणाची पूर्ण कल्पना असून , त्या गोष्टाला ती फारसं महत्त्व देत नाही . वाचा : … . म्हणून राजेश खन्ना यांनी बदलली होती त्यांच्या वरातीची वाट कंगना रणौतच्या ‘मणिकर्णिका : द क्वीन ऑफ झांसी’ या चित्रपटातून अंकिता बॉलिवूडमध्ये पदार्पण करण्यासाठी सज्ज झाली आहे . तेव्हा आता खासगी आयुष्य आणि रिलेशनशिपपेक्षा अंकिता तिच्या करिअरलाच प्राधान्य देत असल्याचं पाहायला मिळतंय . ‘पवित्र रिश्ता’ या मालिकेतून अंकिता नावारुपास आली होती . याच मालिकेच्या सेटवर सुशांत सिंग राजपूतसोबत ती रिलेशनशिपमध्येही आली त्यानंतरच्या काळात हे दोघं अनेक वर्षे लिव्ह इनमध्ये होते . पण , काही कारणास्तव त्यांच्या नात्यात दुरावा आला आणि प्रेक्षकांची ही लाडकी जोडी कायमची वेगळी झाली ."
lifestyle,"चुकीच्या जीवनशैलीमुळे सध्या पोटाचा आणि कंबरेचा घेर वाढण्याचे प्रमाण जास्त आहे . लठ्ठपणा वाढायला लागला की आपल्या शरीरातील अतिरिक्त चरबी कमी करायची आहे याची आपल्याला जणीव होते . मग अनेक उपाय ट्राय करुन पाहिले जातात . व्हे प्रोटीन हे आपण कधीतरी ऐकून असतो पण त्याबाबत आपल्याला पुरेशी माहिती नसते . मात्र ज्यांना लठ्ठपणा कमी करायचा आहे अशांनी आपल्या आहारामध्ये व्हे प्रोटीनचा समावेश जरूर केला पाहिजे . मात्र हे घेत असताना त्याबाबत नेमके ज्ञान असणे आवश्यक आहे . त्यामुळे त्याचा आहारात समावेश करण्यापूर्वी व्हे प्रोटिन काय आहे ? ते किती प्रमाणात घेतले पाहिजे ? आणि त्याचे फायदे काय आहेत हे जाणून घेऊया… व्हे प्रोटिन म्हणजे काय ? मुख्यत्वे दुधावर प्रक्रिया केल्यानंतर दोन प्रकारचे प्रोटिन्स मिळतात . त्यातील एक व्हे व दुसरे केसीन प्रोटिन होय . दुधापासून चीज बनवताना जो द्रवरुप पदार्थ मागे राहतो त्याचे पावडर फॉर्ममध्ये रूपांतरण म्हणजे व्हे प्रोटिन . इतर प्रोटीन्सच्या तुलनेमध्ये व्हे प्रोटीनमध्ये शरीरास आवश्यक असलेल्या अॅमिनो अॅसिडची मात्रा जास्त असल्यामुळे त्यास एक परिपूर्ण प्रोटिन मानले जाते . व्हे प्रोटीन सेवनाचे प्रमाण – व्यायामाचा अभाव असलेल्या व्यक्तींकरता सर्वसाधारणपणे शरीराच्या एकूण वजनाच्या प्रति किलो प्रमाणात ० . ८ ते १ ग्रॅम प्रोटीनची आवश्यकता असते . उदा . एखाद्या व्यायाम न करणाऱ्या व्यक्तीचे वजन पन्नास किलो असेल तर त्या व्यक्तीने किमान चाळीस ते पन्नास ग्रॅम प्रोटिन्स दिवसभरात घेणे आवश्यक असते . याउलट नियमित व्यायाम करणाऱ्या व्यक्तीला प्रोटीनची आवश्यकता साहजिकच जास्त असते . अशा व्यक्तीने १ ते २ ग्रॅम प्रति किलो बॉडी वेट प्रोटिन घेणे आवश्यक आहे . नियमित व्हे प्रोटिन घेण्याचे फायदे – * शरीरातील अतिरिक्त चरबी कमी होण्यास मदत होते . * स्नायूंची घनता व ताकद वाढण्यास मदत होते . * हृदयाचे कार्य सुधारते . * कुठल्याही कारणाने झालेली शरीराची झीज भरून काढण्यास मदत होते . * रोगप्रतिकारक शक्ती वाढते . सौरभ कुलकर्णी , फिटनेसतज्ज्ञ"
sports,"हॉंगकॉंग विरुद्ध झालेल्या सामन्यात भारताच्या स्क्वॉश संघाला पराभव स्वीकारावा लागला . पण आधीच्या सामन्यांत चांगली कामगिरी केल्याने भारताला उपांत्य फेरीत पोहोचता आले . हॉंगकॉंग विरुद्ध झालेल्या सामन्यात भारताची स्टार स्क्वॉशपटू दीपिका पल्लिकल हिच्याकडून अपेक्षा होत्या . पण तिला सामना आपल्या नावे करता आला नाही . पण या पराभवाचे कारण चांगला फॉर्म नसणे हे नव्हते , तर दुखापतीमुळे पहिल्या सामन्यात मला चांगली कामगिरी करता आली नाही , असे तिने सांगितले . ‘मी एक सेट जिंकले , पण सामना जिंकणे मला शक्य झाले नाही . कारण दुखापतीमुळे पहिल्या सामन्यात मला चांगली कामगिरी करता आली नाही आणि याची मला खंत आहे . शेवटच्या साखळी सामन्यात हाँगकाँगविरुद्ध आमचा खेळ चांगला झाला नाही . आम्ही थोडे कमी पडलो . हाँगकाँगच्या खेळाडूने उत्तम कामगिरी केली , असे मत तिने व्यक्त केले . जोश्ना चिनाप्पा सरळ सेट्समध्ये पराभूत झाली . ही गोष्ट फार कमी वेळा होते . उपांत्य फेरीमध्ये नक्कीच आम्ही चांगली कामगिरी करू . उपांत्य फेरीत आमचा सामना मलेशियाशी आहे . मलेशियाचा संघ जरी चांगल्या लयीत असला , तरी त्यांना उपांत्य फेरीत पराभूत करणे हे अशक्य नाही . त्यांना नमवण्यास आम्ही समर्थ आहोत , असेही ती म्हणाली ."
lifestyle,"टाटा मोटर्स या ऑटोमोबाईल क्षेत्रातील नामवंत कंपनीने ग्राहकांना आपल्याकडे आकर्षित करण्यासाठी खास मॉन्सून ऑफर्स जाहीर केल्या आहेत . जुलै महिन्यामध्ये ग्राहकांना या ऑफर्सचा लाभ घेता येणार आहे . ग्राहकांशी अधिक प्रभावी पद्धतीने जोडून घेण्यासाठी कंपनी आपल्या विस्तारणाऱ्या जाळ्याच्या क्षमतेचा लाभ घेत आहे . जुलै २०१८ मध्ये कंपनीने टिगोर , नॅनो , हेक्झा , सफारी स्ट्रोम आणि झेस्ट या मॉडेल्ससाठी पहिल्या वर्षाचा विमा हप्ता केवळ एक रुपयाला देऊ केला आहे . याबरोबरच निवडक मॉडेल्सवर २० , ००० ते ३० , ००० रुपयांची सवलत देऊन ग्राहकांना खुश केले आहे . संभाव्य खरेदीदारांसाठी कंपनीने वर उल्लेख केलेल्या मॉडेल्सवर आणि नेक्सन व टिअॅगोच्या सर्व प्रकारांवर १५००० रुपयांपर्यंत एक्स्चेंज डिस्काऊंटही जाहीर केले आहे . या जाहीर झालेल्या ऑफर्सबद्दल टाटा मोटर्सच्या प्रवासी वाहन व्यवसाय विभागाचे ( पीव्हीबीयू ) उपाध्यक्ष एस . एन . बर्मन म्हणाले , “आमच्या ग्राहकांसाठी हा पावसाळा अधिक खास व्हावा म्हणून आम्ही या ऑफर्स जाहीर केल्या आहेत . आमच्या सर्व ग्राहकांच्या बदलत्या गरजा लक्षात घेऊन त्यांना जास्तीत जास्त लाभ पुरवण्याच्या एकमेव उद्देशाने आम्ही या ऑफर्स जाहीर केल्या आहेत . या उपक्रमामुळे खरेदीदारांचा आमच्यासोबत ब्रॅंड म्हणून असलेला संबंध अधिक दृढ होईल यावर आमचा ठाम विश्वास आहे . सध्याच्या धोरणाच्या पार्श्वभूमीवर आम्ही चांगली प्रगती केली आहे आणि ग्राहकांच्या निर्णय प्रक्रियेबद्दल आम्ही जाणून घेत आहोत असेही ते म्हणाले . ”यामध्ये कार्यक्षम विक्रीउत्तर सेवा देणे , तक्रारी कमी करणे आणि सर्व ग्राहकांच्या सतत बदलत असलेल्या मागण्या पूर्ण करणाऱ्या अर्थपूर्ण ऑफर्स देणे हे आमचे उद्दिष्ट आहे . ” असेही ते म्हणाले . संपूर्ण देशात जून २०१८ मध्ये १८ , २१३ युनिट्सची विक्री झाली . गेल्या वर्षीच्या तुलनेत ही विक्री ६३ टक्क्यांनी वाढली आहे . यासोबतच कंपनीच्या नेटवर्कमध्येही मोठी वाढ होऊन ते ४०० आउटलेट्सपासून ७४६ आउटलेट्सपर्यंत पोहोचले आहे . ही संख्या या वर्षाच्या अखेरीपर्यंत ८५० पर्यंत पोहोचणे अपेक्षित आहे . त्यातच आताच्या ऑफर्समुळे पुढल महिन्यापासून असणारा सणासुदीचा काळ व्यवसायाच्या दृष्टीने फायदेशीर ठरेल ."
entertainment,"अभिनेता टायगर श्रॉफ याची मुख्य भूमिका असणाऱ्या ‘स्टुडंट ऑफ द इयर २’ या चित्रपटातून तारा सुतारिया ही नवोदित अभिनेत्री पहिल्यांदाच रुपेरी पडद्यावर झळकणार आहे . या चित्रपटाव्यतिरिक्त दाक्षिणात्य चित्रपट ‘अर्जुन रेड्डी’च्या रिमेकमध्येही ती झळकणार असल्याची चर्चा होती . मात्र या चित्रपटामध्ये तिच्याऐवजी अन्य एका अभिनेत्रीची निवड करण्यात आल्याचं समोर आलं आहे . ‘डेक्कन क्रॉनिकल’नुसार , ‘एम . एस . धोनी’ या चित्रपटातून नावारुपाला आलेली अभिनेत्री कियारा अडवाणी ‘अर्जुन रेड्डी’च्या रिमेकमध्ये झळकणार आहे . अर्जुन रेड्डी हा दाक्षिणात्य चित्रपट असून त्याचं दिग्दर्शन संदीप रेड्डी बांगा यांनी केलं . या चित्रपटाच्या लोकप्रियतेमुळेच त्याच्या हिंदी रिमेकही लवकरच प्रेक्षकांच्या भेटीला येणार आहे . या चित्रपटासाठी प्रथम तारा सुतारियाच्या नावाची चर्चा सुरु होती . मात्र आता ताराऐवजी कियारा झळकणार असल्याचं समोर आलं आहे . या चित्रपटाच्या हिंदी रिमेकचं नाव अद्याप निश्चित झालं नसून तो २१ जून २०१९ रोजी प्रदर्शित होणार आहे . दिग्दर्शक संदीप वोंगा यांनी कियाराकडे या चित्रपटाविषयी विचारणा केल्यावर तिने तात्काळ तिचा होकार कळविला . या चित्रपटासाठी ती प्रचंड उत्साही असल्याचं चित्रपट दिग्दर्शकांनी सांगितलं . ‘अर्जुन रेड्डी’मध्ये शाहिदने एका डॉक्टराच्या भूमिकेमध्ये दिसून येणार आहे . दाक्षिणात्य चित्रपटांमध्ये अर्जुन रेड्डी हा चित्रपट सर्वाधिक लोकप्रिय असून तो सुपरहिट ठरला होता ."
sports,"काही तासांपूर्वीच भारतीय क्रिकेट नियामक मंडळाचे ( बीसीसीआय ) माजी अध्यक्ष शशांक मनोहर यांनी राजीनामा दिला होता . पण आता त्यांनी दबावतंत्राचा उपयोग करून मला राजीनामा द्यायला लावला , असा सूर बदलला आहे . ‘ सध्याच्या घडीला मला बीसीसीआयमध्ये काम करणे फार अवघड करून ठेवले होते . मला कोणाचेही नावे घ्यायची नाहीत . पण मी एवढे नक्कीच सांगू शकतो की , राजीनामा देण्यासाठी माझ्यावर दबाव वाढवण्यात आला होता , ’ असे मनोहर यांनी सांगितले . लोढा समितीने दिलेल्या शिफारशींची अंमलबजावणी करण्याचे सर्वोच्च न्यायालयाने म्हटल्यामुळे मनोहर यांनी राजीनामा दिला असे म्हटले जात होते , पण मनोहर यांनी ही अफवाच असल्याचे सांगितले . ते म्हणाले की , ‘बीसीसीआयमधील कार्यपद्धती मला माझ्या पद्धतीने हाताळायची होती . त्यामध्ये माझी काही तत्त्वे होती , याशिवाय मला अन्य काहीही सांगायचे नाही . माझी प्रतिमा मलिन व्हावी , असे मला वाटत नाही . बीसीसीआयने अन्य कोणाच्या आधिपत्याखाली चालावे , हे मला अमान्य होते . ’ जगमोहन दालमिया यांना आपल्या अखेरच्या काळामध्ये कामकाज करणे शक्य नव्हते . त्या वेळी बीसीसीआयचे सचिव अनुराग ठाकूर हे बीसीसीआयचे सारे व्यवहार पाहत होते . त्यामुळे दालमिया यांच्या निधनानंतर ठाकूर बीसीसीआयचे अध्यक्ष होतील , असे साऱ्यांनाच वाटत होते . पण त्या वेळी शशांक मनोहर यांना अध्यक्ष बनवण्यात आले . या कार्यकाळामध्ये मनोहर यांना बीसीसीआयच्या अन्य पदाधिकाऱ्यांपासून चांगला पािठबा मिळत नसल्याचे बोलले जाते . काही दिवसांपूर्वी मनोहर यांनी वेस्ट इंडिज क्रिकेट मंडळावर दौरा अर्धवट सोडल्यानंतर लादण्यात आलेला जवळपास ४ कोटी २० लाख रुपयांचा दंड माफ केला होता . त्यानंतर मनोहर यांच्याविरोधात बीसीसीआयमध्ये वातावरण चांगलेच तापले असल्याचे म्हटले जात होते . बीसीसीआयमधील एका पदाधिकाऱ्याने सांगितले की , ‘मनोहर हे बीसीसीआयच्या अध्यक्षपदाचा राजीनामा देणार , हे आम्हाला काही दिवसांपूर्वीच समजले होते . पण हा राजीनामा ते स्वेच्छेने देत आहे की दबावतंत्रामुळे , या गोष्टींचा आता विचार करून काहीच उपयोग नाही . ’"
entertainment,दिल्लीवाली गर्ल सानया मल्होत्राने आपल्या पहिल्याच चित्रपटातून बॉलीवूडमधे दंगल घडवून आणली . तिला पहिलाच चित्रपट आमिर खानबरोबर करायला मिळाला . त्यामुळे तर तिच्या अभिनयाची आणि चित्रपटाची दोन्हीची चर्चा रंगली . त्यानंतर ती आपल्याला ऍडस्मध्येही दिसली . आणि आता ती आणखी एका बिग बजेट बॉलीवूड चित्रपटात दिसणार अशी चर्चा आहे . मनमर्जिया या समीर शर्माच्या चित्रपटाची कास्ट आधीच ठरली होती . दम लगाके हैशाऽऽऽ फेम आयुषमान खुराना आणि भूमी पेडणेकर या चित्रपटात काम करणार अशीही चर्चा होती . त्यानंतर अश्विनी अय्यर तिवारी या चित्रपटात काम करणार असल्याच्याही अफवा पसरल्या . पण आता या चित्रपटाचा अभिनेता आयुषमानही या चित्रपटात नसल्याच्या बातम्या येताहेत . आणि या चित्रपटातील सगळे कलाकार बदलण्याचा विचार समीर शर्मा करतोय . याच चित्रपटासाठी सानया मल्होत्राची वर्णी लागल्याचं समजतंय . म्हणजे चला आता अजून एक दंगल . . .
sports,भुवनेश्वर येथे आशियाई ॲथलेटिक्स स्पर्धेत दुसऱ्या धावपटूला अडथळा निर्माण केल्याने सुवर्णपदक गमाविलेल्या महाराष्ट्राच्या अर्चना अाढावने चेन्नई येथील जवाहरलाल नेहरू स्टेडियमवर सुरू असलेल्या ५७ व्या खुल्या राष्ट्रीय ॲथलेटिक्स स्पर्धेत पंधराशे मीटर शर्यतीत सुवर्णपदक जिंकले . ‘तेल्हारा एक्स्प्रेस’ म्हणून ओळख असलेल्या अर्चनाचा मूळ प्रवेशिकेत पंधराशे मीटरसाठी समावेश नव्हता . तिने पंधराशे मीटर शर्यतीत सहभागी होण्याचा निर्णय घेताना तिने आवडत्या आठशे मीटर शर्यतीतून माघार घेण्याचा निर्णय घेतला . राष्ट्रकुल व आशियाई क्रीडा स्पर्धेची पात्रता गाठण्याच्या उद्देशाने तिच्या प्रशिक्षकाने हा निर्णय घेतल्याचे कळते . पुण्याच्या क्रीडा प्रबोधिनीत घडलेली व सध्या राष्ट्रीय शिबिरात असलेल्या अर्चनाने ४ मिनिटे १८ . ६४ सेकंदात शर्यत पूर्ण केली आणि महाराष्ट्राला स्पर्धेतील पहिले सुवर्णपदक मिळवून दिले . रेल्वेच्या मोनिका चौधरीने रौप्य ( ४ मि . १९ . १५ सें ) आणि रेल्वेच्याच प्रमिला यादवने ब्राँझपदक ( ४ मि . २७ . ३९ सें ) जिंकले . ११० मीटर हर्डल्स शर्यतीत राष्ट्रीय विक्रमवीर सिद्धांत थिंगलयाने लीलया सुवर्णपदक ( १४ . ०६ सेंकद ) जिंकले . आशियाई इनडोअर स्पर्धेत पेन्टथलॉनमध्ये सुवर्णपदक जिंकणाऱ्या रेल्वेच्या पुर्णिमा हेम्ब्रमने १०० मीटर हर्डल्स शर्यतीत बाजी मारली . तिने १३ . ८९ सेकंद अशी वेगवान वेळ दिली . झारखंडच्या अनुरूपा कुमारीला रौप्य आणि रेल्वेच्या सोमियाला ब्राँझपदक मिळाले . या इव्हेंटमध्ये शालेय व ज्युनिअर पातळीवर सलग पाच वर्षे अपराजित असलेल्या महाराष्ट्राच्या अंकिता गोसावीची सहाव्या स्थानावर घसरण झाली होती . तिने १४ . ४६ सेकंद वेळ दिली . सदात आणि तमिळनाडूच्या एस . अर्चनाने शंभर मीटरची शर्यत जिंकून वेगवान धावपटूचा मान मिळविला . २० वर्षीय सदातने ‘फोटोफिनिश’मध्ये तमिळनाडूच्या एलक्कीदासनवर मात केली . दोघांनी १० . ५७ सेकंद अशी वेळ दिली . सेनादलाच्या विद्यासागरला ब्राँझपदक ( १० . ६० सेकंद ) मिळाले . महिलांत तमिळनाडूच्या एस . अर्चनाने ११ . ७८ सेकंदात शर्यत जिंकली . तिची सहकारी चंद्रलेखा रौप्यपदकाची मानकरी ठरली . महाराष्ट्राच्या चैत्राली गुजरला उपांत्य फेरीत पाचवे स्थान मिळाले .
entertainment,"टायगर श्रॉफ आणि दिशा पटानी यांची मुख्य भूमिका असलेला ‘बागी २’ हा चित्रपट बॉक्स ऑफीसवर जोरदार कमाई करत आहे . पहिल्याच दिवशी कमाईचे रेकॉर्ड मोडणाऱ्या या चित्रपटाने तीन दिवसांत ७३ . १० कोटी रुपयांची कमाई केली आहे . पहिल्याच आठवड्यात रेकॉर्ड ब्रेक कमाई करणारा हा दुसरा चित्रपट ठरला आहे . रणवीर सिंग आणि दीपिका पदुकोणच्या ‘पद्मावत’ने पहिल्या आठवड्यात ११० कोटी रुपयांचा गल्ला जमवला होता . चित्रपट व्यापार विश्लेषक तरण आदर्शने यासंदर्भात माहिती दिली आहे . ‘बागी २’ ने शुक्रवारी भारतात २५ . १० कोटींची कमाई केली . बॉक्स ऑफिसवर पहिल्याच दिवशी एवढी कमाई करणारा हा या वर्षातला आतापर्यंतचा पहिलाच चित्रपट ठरला आहे . शनिवारी २० . ४० कोटी आणि रविवारी २७ . ६० कोटी रुपयांची कमाई करत या चित्रपटाने पहिल्या आठवड्यात एकूण ७३ . १० कोटींचा गल्ला जमवला आहे . वाचा : कतरिनाच्या बहिणीला सलमान म्हणणार ‘ओss ओss जाने जाना’ अहमद खान दिग्दर्शित या चित्रपटाची अॅडव्हान्स बुकींगसुद्धा मोठ्या प्रमाणावर झाली होती . त्यामुळे पहिल्या आठवड्यात चांगली कमाई करेल असा अंदाज व्यक्त करण्यात आला होता . हा अंदाज आता खरा ठरला आहे . २०१६ मध्ये प्रदर्शित झालेल्या ‘बागी’ या सिनेमाचा हा सिक्वल आहे . ‘बागी’मध्ये टायगर आणि श्रद्धा कपूर ही जोडी पाहायला मिळाली . पण ‘बागी २’ मध्ये बॉलिवूडची बहुचर्चित दिशा - टायगरची जोडी पाहायला मिळत आहे . एकीकडे या दोघांची केमिस्ट्री , टायगरचा अॅक्शन अवतार , भरपूर साहसदृश्ये या सर्व गोष्टींमुळे प्रेक्षकांमध्ये या सिनेमाबद्दल उत्सुकता पाहायला मिळत आहे . भारतात ३५०० , तर परदेशात ६२५ अशा एकूण ४१२५ स्क्रीनवर हा सिनेमा प्रदर्शित करण्यात आला आहे ."
entertainment,"बॉलिवूडचा ‘भिडू’ अभिनेता म्हणजेच जॅकी श्रॉफ याची प्रभासच्या ‘साहो’ चित्रपटात वर्णी लागली आहे . चित्रपटात मुख्य खलनायकाची भूमिका जॅकी साकारणार असल्याने तो प्रभासला टक्कर देण्यासाठी सज्ज झाला आहे . वाचा : ‘केबीसी’मुळे अशाप्रकारे बदललं पहिल्या विजेत्याचं आयुष्य ; मात्र शोमुळे होऊ शकला नाही आयएएस ‘मिड डे’ला दिलेल्या मुलाखतीत जॅकीने सदर वृत्ताला दुजोरा दिला . ६० वर्षीय या अभिनेत्याने म्हटले की , ‘सध्याच्या घडीला भारतातील सर्वाधिक आवडता अभिनेता असलेल्या प्रभाससोबत साहो चित्रपटाचा मीही एक भाग असल्याचा मला आनंद आहे . अशाप्रकारची भूमिका मी वठवू शकतो यावर निर्मात्यांचा विश्वास आहे हे कळल्यावर मला खरंच खूप बरं वाटलं . प्रभासच्या बाहुबलीचे दोन्ही भाग मला आवडले . ’ तमिळ , तेलगू आणि हिंदी या तीन भाषांमध्ये प्रदर्शित होणाऱ्या ‘साहो’मध्ये जॅकी श्रॉफसोबत श्रद्धा कपूर , चंकी पांडे आणि नील नितीन मुकेश या बॉलिवूड कलाकारांच्याही भूमिका आहेत . दरम्यान , ‘साहो’मध्ये नक्की कोणती अभिनेत्री मुख्य भूमिकेत दिसणार याविषयी अनेक चर्चा सुरु होत्या . अखेर गेल्या महिन्याच्या सरतेशेवटी श्रद्धा कपूरची चित्रपटात वर्णी लागल्याचे जाहीर करण्यात आले . त्यानंतर ‘बाहुबली’ फेम प्रभाससोबत काम करण्याची संधी मिळाल्याचा आनंद श्रद्धाने ट्विटरवर व्यक्त केलेला . तिने लिहिलेलं की , ‘साहो टीम आणि प्रभाससोबत काम करण्यासाठी मी खूप उत्सुक आहे . ’ वाचा : बॉलिवूडमध्ये आणखी एक जोडी विवाहबंधनात अडकण्यास सज्ज अॅक्शन ड्रामापट असलेल्या ‘साहो’च्या चित्रीकरणाला सुरुवात झाली आहे . त्यासाठी हैद्राबादमधील रामोजी फिल्म सिटीमध्ये सेट उभा करण्यात आलाय . ‘साहो’ची गाणी अमित भट्टाचार्यने लिहिली असून त्यास शंकर , एहसान , लॉय हे त्रिकूट संगीत देणार आहेत ."
sports,"गेले ३ महिने सुरु असलेलं प्रो - कबड्डीचं पाचवं पर्व अखेर संपुष्टात आलं . गतविजेत्या पाटणा पायरेट्सने अंतिम फेरीत गुजरात फॉर्च्युनजाएंट संघावर एकतर्फी मात करत विजेतेपद पटकावलं . या हंगामात दबंग दिल्लीच्या संघाला मात्र अपेक्षित कामगिरी करता आलेली नाही . ‘अ’ गटात दबंग दिल्लीचा संघ २२ सामन्यांत ५ विजयांसह अखेरच्या स्थानावर राहिला . अवश्य वाचा – प्रो कबड्डीचा तीन महिन्यांचा कालावधी अतिशय कंटाळवाणा ! दबंग दिल्लीचं प्रतिनिधीत्व केलेला इराणचा मिराज शेख या हंगामानंतर आपल्या मायदेशी परतला आहे . गेले ३ महिने मिराज आपल्या परिवारापासून दूर होता . यामुळे घरी गेल्यानंतर मिराजने सर्वप्रथम आपली लाडकी मुलगी सोफीयासोबत वेळ घालवणं पसंत केलं . मिराज आणि त्याची लहानगी मुलगी सोफीया यांच्यातले काही निवांत क्षण दबंग दिल्लीच्या संघाने आपल्या फेसबूक पेजवर शेअर केले आहेत . मिराजने या हंगामात दबंग दिल्लीच्या कर्णधारपदासह चढाईची धुराही सांभाळली . २० सामन्यांमध्ये मिराजने १०४ गुणांची कमाई केली . यात ९६ गुण मिराजने चढाईत तर ८ गुण हे बचावफळीत मिळवले होते . मिराजला त्याचा इराणी साथीदार अबुफजल मग्शदुलूने चांगली साथ दिली . मात्र इतर खेळाडूंनी या हंगामात पुरती निराशा केल्यामुळे दोन्ही खेळाडूंचे प्रयत्न तोकडेच पडले . त्यामुळे पुढच्या हंगामात दबंग दिल्लीचा संघ कशी कामगिरी करतोय याकडे सर्वांचं लक्ष असणार आहे . अवश्य वाचा – Pro Kabaddi Final – गतविजेत्या पाटणा पायरेट्सची विजयाची हॅटट्रिक , अंतिम फेरीत गुजरातवर मात"
entertainment,"बॉलिवूड अभिनेत्री सुश्मिता सेन आता इतर बॉलिवूड कलाकारांसारखीच सोशल मीडियावर सक्रीय झाली आहे . तिने इन्स्टाग्रामवर नुकताच एक व्हिडिओ शेअर केला आहे . या व्हिडिओमध्ये ती आपल्या दोन्ही मुलींसोबत डान्स करताना दिसते . एका मोठ्या हॉलमध्ये ती मुलींसोबत नाचण्याचा आनंद लुटताना दिसते . सुश्मिता डान्स करताना तिच्या मुली तिला पाहून थिरकताना दिसतात . सुश्मिता मध्यभागी तर रिनी आणि अलिशा तिच्या मागे आईच्या तालावर नाचताना दिसतात . आपल्या चाहत्यांसोबत सुष्मिताने शेअर केलेल्या या व्हिडिओला आतापर्यंत अनेक लाइक्स आणि कमेंट आल्या आहेत . आपल्या आईसोबत ठेका धरताना मुलीही सर्व काही विसरून नाचताना दिसत आहेत . तर मध्येच व्हिडिओमध्ये सुश्मिताची छोटी मुलगी आपल्या मस्तीमध्ये दंग होऊन गायब होताना दिसते आणि परत आपल्या मोठ्या बहिणीला आणि आईला नाचात साथ देते . सुश्मिताला आपल्या मुलींसोबत योगा करणं फार आवडतं . ती स्वतः अनेक वर्षांपासून उत्तम डाएट फॉलो करते तसेच मेडिटेशनही करते . शरीर आणि मन स्वस्थ राहिल्यामुळेच चेहऱ्यावर सतत हसू असतं असं तिचं ठाम मत आहे . सुश्मिताने ‘दस्तक’ सिनेमातून बॉलिवूडमध्ये पदार्पण केले . या सिनेमाशिवाय तिने ‘मैं हूं ना’ , ‘मैंने प्यार क्यों किया’ आणि ‘सिर्फ तुम’ या सिनेमांमध्ये काम केले . सुश्मिताने २०१० मध्ये शेवटचा सिनेमा केला . त्यानंतर ती सिनेमांमध्ये दिसलीच नाही . त्यामुळेच ती सिनेमांमध्ये पुनरागमन कधी करणार असा प्रश्न अनेकांना पडला आहे . काही दिवसांपूर्वी तिने एका जाहिरातीसाठी चित्रीकरण केले होते . त्या जाहिरातीत ती शुद्ध पाण्याचे महत्त्व सांगताना दिसली . या जाहिरातीचा व्हिडिओ सुश्मिताने इन्स्टाग्रामवर शेअर केला होता . २१ मे १९९४ मध्ये सुश्मिताने मिस युनिव्हर्सचा किताब पटकावला होता . ती पहिली भारतीय महिला आहे जिने हा किताब पकावला ."
lifestyle,"व्हॉट्स अॅप हे केवळ मेसेजिंग अॅप राहिलं नसून त्याचा वापर करून आपण व्हिडिओ , व्हॉइस कॉल करू शकतो , पैसे पाठवू शकतो . मात्र इतर मेसेजिंग अॅपच्या तुलनेत व्हॉट्स अॅपमध्ये काही फीचर्स कमी आहेत . हेच हेरून व्हॉट्स अॅपनं आता आणखी एक फीचर आणलं आहे . हे फीचर म्हणजेच whatsapp stickers होय . इमोजीव्यतिरिक्तही वेगळे आणि आकर्षक असे हे स्टिकर्स असणार आहे . या स्टिकर्सचा कसा वापर करायचा हे पाहुयात – व्हॉट्स अॅप बिटा व्हर्जनवर हे स्टिकर्स उपलब्ध आहेत . त्यामुळे हे स्टिकर्स वापरायचे असतील तर व्हॉट्स अॅप अपडेट करणं गरजेचं आहे . – व्हॉट्स अॅप अपडेट केल्यानंतर चॅट विंडोमध्ये सर्वात शेवटी असणाऱ्या इमोजीच्या आयकॉनवर क्लिक करावं . त्यानंतर इमोजीची विंडो ओपन होईल . सर्वात खाली इमोजी , जीआयएफ असे पर्याय असतील यात सर्वात शेवटचा पर्याय हा ‘व्हॉट्स अॅप स्टिकर्स’चा असणार आहे . – यात काही स्टिकर्स हे देण्यात आले आहेत . ते आपण पाठवू शकतो . – याव्यतिरिक्त स्टिकर्सच्या बाजूला असणाऱ्या प्लस आयकॉनवर क्लिक केल्यानंतर युजर्सना हे वेगवेगळे स्टिकर्स हे डाऊनलोडही करता येणार आहेत . – ‘my stickers’ मध्ये डाऊनलोड केलेले सगळे स्टिकर्स सेव्ह होणार आहेत . हे स्टिकर्स नको असल्यास ते डिलीट करण्याचा पर्यायही देण्यात आला आहे . याव्यतिरिक्त आपण स्वतः स्टिकर्स तयारही करू शकतो . मात्र स्वतःचे स्टिकर्स तयार करण्यासाठी युजर्सला एक अॅप डाऊनलोड करावं लागले . यासाठी प्लेस्टोअरमध्ये काही अॅप उपलब्ध असून याद्वारे तयार करण्यात आलेला स्टिकर्स डायरेक्ट आपण व्हॉट्स अॅपवरही पाठवू शकतो . दिवाळीनिमित्त खास आपण हे स्टिकर्स पाठवू शकतो ."
entertainment,"त्या घरात वाद रंगले आणि मैत्रीही झाली . . बिग बॉस मराठीची जोरदार चर्चा सध्या ऐकायला मिळत आहे . जवळपास १०० दिवसांचा हा खेळ अखेर संपणार आहे आणि प्रेक्षकांना बिग बॉस मराठीचा पहिला विजेता मिळणार आहे . या प्रवासाच बरेच वाद चर्चेचे ठरले आणि सर्वाधिक चर्चा झाली ती म्हणजे रेशम टिपणीस आणि राजेश श्रुंगारपुरे यांच्या मैत्रीची . याविषयी आता स्वतः राजेशने प्रतिक्रिया दिली आहे . रेशमसोबतच्या नात्याविषयी तो म्हणाला की , ‘बिग बॉस मराठीच्या घरात फक्त खेळ होता . त्या गोष्टी झाल्या आणि आता मी बाहेर पडलोय तर माझ्या खऱ्या जगात वावरतोय . रेशमसोबत माझी निव्वळ मैत्री होती . ’ बिग बॉसच्या घरातून बाहेर पडल्यावर रेशमने एका मुलाखतीत राजेशवर काही आरोप केले होते . राजेशने त्याच्या काही मर्यादा ओलांडल्या असा धक्कादायक आरोप तिने केला होता . रेशमची ही प्रतिक्रिया मला अपेक्षित होती आणि त्यावर मला काही भाष्य करायचं नाहीये असं म्हणत राजेशनं हा विषय टाळला . एकीकडे सई , मेघा आणि पुष्कर यांपैकी एखादा विजेता ठरणार असल्याची शक्यता अनेकांकडून वर्तवण्यात येत असताना राजेशने मात्र ‘सरप्राइज विजेता’ समोर येण्याचा अंदाज व्यक्त केला आहे . स्मिता गोंदकर बिग बॉस मराठीची विजेती ठरू शकते असं तो म्हणतो . ‘पहिल्या दिवसापासून स्मिता प्रामाणिकपणे खेळत आहे . तोंडासमोर एक आणि पाठीमागे एक असा तिचा स्वभाव नाही . व्यक्ती म्हणून ती घरात छान वागली , ’ असं राजेश म्हणाला . तर दुसरीकडे मेघा धाडे ‘फेक गेम’ खेळते अशी टीकासुद्धा त्याने केली . बिग बॉस मराठीचा पहिला विजेता कोण ठरणार याची उत्सुकता शिगेला पोहोचली असताना राजेशने स्मिताविषयी व्यक्त केलेला अंदाज महत्त्वपूर्ण ठरतो . येत्या रविवारी याचा उलगडा होणार असून कोण बाजी मारणार हे पाहणं औत्सुक्याचं ठरणार आहे ."
sports,"मैदानात ठाण मांडून प्रतिस्पर्धी गोलंदाजांना नामोहरम करणारा भारताचा आश्वासक कसोटी फलंदाज चेतेश्वर पुजाराने रांची कसोटीत द्विशतकी खेळी ठोकून टीम इंडियाचा डाव सावरला होता . संघ बिकट स्थितीत असताना पुजाराने भारताचा डाव सावरून आघाडी मिळवून देण्याचा मोलाची कामगिरी केली . यावेळी पुजाराने एकाच इनिंगमध्ये तब्बल ५०० चेंडूंचा सामना करून माजी कसोटीवीर राहुल द्रविडचाही विक्रम मोडीस काढला होता . पुजाराने या विक्रमापाठोपाठ धरमशाला कसोटीतही नव्या विक्रमाला गवसणी घातली आहे . भारतीय संघाची रन मशिन म्हणून ओळख असलेल्या विराट कोहलीलाही पुजाराने मागे टाकले आहे . कसोटी विश्वात एका हंगामात सर्वाधिक धावा करण्याचा नवा विक्रम पुजाराने प्रस्थापित केला आहे . धरमशाला कसोटीत पहिल्या डावात १२ धावा करून पुजाराने एका हंगामात आतापर्यंत १ , ३१६ धावा ठोकण्याचा पराक्रमक केला आहे . पुजारा एकाच हंगामात सर्वाधिक धावा करणारा भारतीय कसोटी फलंदाज ठरला आह . याआधी हा विक्रम गौतम गंभीरच्या नावावर होता . गंभीरने २००८ - ०९ साली एका हंगामात १२६९ धावा केल्या होत्या . पुजाराने आणखी १६९ धावा ठोकल्या तर ऑस्ट्रेलियाचा माजी कर्णधार रिकी पॉन्टिंगच्या नावे असलेला १४८३ धावांचा विक्रम तो मोडीस काढू शकेल . या कसोटी मालिकेच्या सुरूवातीला हा विक्रम भारताचा कर्णधार विराट कोहली सहज मोडीस काढेल असे सांगितले जात होते . मात्र , ऑस्ट्रेलियाविरुद्धच्या मालिकेत कोहलीला धावा जमा करता आलेल्या नाहीत . अशावेळी पुजाराने धावांची टांकसाळ उघडत विक्रमी खेळी साकारली . पुजारने न्यूझीलंडविरुद्धच्या मालिकेत ३७३ धावा केल्या होत्या , तर इंग्लंडविरुद्ध ४०१ धावा ठोकल्या . यात दोन शतकांचा समावेश होता . बांगलादेशविरुद्धच्या एकमेव कसोटीत त्याने ८३ धावांची खेळी केली होती . तर ऑस्ट्रेलियाविरुद्धच्या रांची कसोटीत त्याने द्विशतकी कामगिरी केली ."
sports,"अनुभवी नितीन तोमर आणि प्रदीप नरवाल यांच्या चतुरस्र खेळाच्या जोरावर सेनादल संघाने यंदाच्या राष्ट्रीय कबड्डी स्पर्धेत विजेतेपद मिळविले . अंतिम लढतीत त्यांनी अनुपकुमारच्या तुल्यबळ हरियाना संघाचा ३९ - २२ असा पराभव केला . रेल्वेचे आव्हान परतवणाऱ्या हरियानाला अंतिम लढतीत सेनादलाचे सुरक्षा कवच भेदता आले नाही . उपांत्य फेरीत महाराष्ट्रावर एकतर्फी विजय मिळविताना उत्तरार्धात प्रमुख खेळाडूंना विश्रांती देण्याचा निर्णय सेनादलाच्या रणनीतीची कल्पना देऊन गेला . त्यांचा हा निर्णय किती महत्त्वाचा होता , हे अंतिम फेरीत तोमर आणि प्रदीपच्या खेळावरून दिसून आले . चढाई आणि पकड या दोन्ही आघाडीवर सेनादलाचे वर्चस्व होते . त्यांनी चढाईत १७ , तर पकडीत १४ गुण कमावले होते . दोन्ही सत्रात त्यांनी हरियानावर एकेक लोण चढवला . हरियानाकडून अनुपकुमार , सुजीत नरवाल यांचा खेळ उल्लेखनीय झाला ; पण सेनादलाच्या खेळाडूंनी कौशल्याला दिलेली ताकदीची जोड निर्णायक ठरली . स्पर्धेतील सर्वोत्कृष्ट बचावपटू म्हणून संदीप नरवालची निवड करण्यात आली . सर्वोत्कृष्ट चढाईसाटी प्रदीप नरवाल आणि अष्टपैलू खेळाडू म्हणून नितीन तोमर याची निवड करण्यात आली . कर्णधार नितीन तोमर याने सामन्यानंतर बोलताना प्रत्येक खेळाडूच्या प्रयत्नांना दाद दिली . सर्वोत्तम सांघिक खेळाचे प्रदर्शन केल्यामुळेच हा विजय साकार झाल्याचे त्याने सांगितले ."
lifestyle,"सध्या मुंबईतील रस्ते , ट्रेन अशा ठिकाणी एक नवीन खेळणे पाहायला मिळत आहे . या खेळण्याचे नाव फिजेट स्पिनर असे आहे . गेल्या काही दिवसांमध्ये अनेकजण विरंगुळा म्हणा किंवा उत्सुकतेपोटी हे खेळणे खरेदी करताना दिसत आहेत . त्यामुळे सध्या फिजेट स्पिनरची चांगलीच चलती आहे , असे म्हणायला हरकत नाही . स्वमग्न असणाऱ्या मुलांमध्ये एकाग्रता वाढावी , या दृष्टिकोनातून फिजेट स्पिनर खेळणे सुरुवातीला तयार करण्यात आलं होतं . आता हळूहळू शहरात ‘फिजेट स्पिनर’ची क्रेज वाढत आहे . नुकताच ‘चिली इंटरनॅशनल होल्डिंग कंपनी’ने जगातील पहिला वहिला फिजेट स्पिनर मोबाइल भारतात लाँच केला आहे . वाचा : जिओ फोनमध्ये व्हॉटसअॅप चालणार नाही… दीड हजारांच्या आसपास किंमत असलेला स्पिनर मोबाइल ‘K188’ खिशाला परवडणारा आहे . विशेष म्हणजे स्मार्टफोनसाठी ब्ल्यूटूथ डिव्हाईस म्हणूनही या फोनचा वापर करण्यात येतो . इमेजेस् , व्हिडिओ व म्युझिक सारखे मल्टीमीडिया पर्याय , तसेच युजर्सच्या नेटवर्कनुसार इंटरनेट सुविधांचा समावेश या फीचर फोनमध्ये आहे . ‘रोज गोल्ड’ , ‘गोल्ड’ , ‘सिल्व्हर’ , ‘ब्लॅक’ , ‘ब्ल्यू’ व ‘रेड’ अशा रंगांमध्ये हा फोन उपलब्ध आहे . हा छोटासा फीचर फोन सर्व मूलभूत गरजांची पूर्तता तर करतोच . पण आजच्या व्यग्र जीवनशैलीमुळे निर्माण झालेला तणाव दूर करण्यासाठी देखील तो मदत करेल , अशी आशा मोबाईल कंपनीने व्यक्त केली आहे . वाचा : क्रेडिट कार्डच्या व्यवहारात अडचणी येताहेत ? ही कारणे असू शकतात…"
entertainment,"दीपिका रणवीरनंतर आता बॉलिवूडमधलं लोकप्रिय जोडपं प्रियांका चोप्रा आणि निक जोनास विवाहबंधनात अडकणार आहेत . जोधपूरमध्ये यांच्या लग्नाची जोरदार तयारी सुरु असून अवघ्या काही तासांवर यांच्या विवाहसोहळा येऊन ठेपला आहे . प्रियांका आता विदेशी सून होणार असून नववधूच्या मनातील हुरहूर नेमकी काय असते आणि नव्या वातावरणात , नव्या माणसांमध्ये कसं रुळायचं हे प्रियांकाने सांगितलं आहे . नुकत्याच झालेल्या एका मुलाखतीमध्ये प्रियांकाने लवकरच लग्नाच्या बेडीत अडकणाऱ्या मुलींसाठी मोलाचा सल्ला दिला आहे . ‘लग्न म्हटलं की मुलींच्या मनात भिती , हुरहूर , अनेक प्रश्न , उत्सुकता , दडपण अशा अनेक भावना निर्माण झाल्या असतात . मात्र या परिस्थिती घाबरुन किंवा गोंधळून न जाता नीट विचार केला तर हे प्रश्न आपोआप सुटतात’ , असं प्रियांकाने म्हटलं . पुढे ती असंही म्हणाली , ‘लग्नात नातेवाईक , मित्रपरिवार अशा साऱ्यांची रेलचेल असते . ही सारी मंडळी तुमच्यासाठी , तुमचा आनंद द्विगुणित करण्यासाठी येत असतात . हाच एक दिवस असतो जेव्हा साऱ्याचं लक्ष फक्त तुमच्याकडे असते . तुम्हाला काय हवं , काय नको याकडे जातीने लक्ष देत असतात . त्यामुळे हे सारे क्षण एन्जॉय करायचे असतात’ . दरम्यान , प्रियांका आणि निक पारंपारिक ख्रिश्चन आणि हिंदू अशा दोन्ही पद्धतीने लग्न करणार आहेत . तत्पूर्वी त्यांचा संगीत आणि मेहंदीचा कार्यक्रम होणार असून संगीत सेरेमनीसाठी राजस्थानी थीम ठेवण्यात आल्याचं सांगण्यात येत आहे ."
entertainment,"दीपिका पदुकोण सध्या संजय लीला भन्साळी यांच्या पद्मावती सिनेमाच्या चित्रीकरणामध्ये व्यग्र आहे . आपल्या कामात ती कितीही व्यस्त असली तरी स्वतःसाठी वेळ काढायला ती विसरत नाही . शॉपिंगला जाणं , चांगल्या ठिकाणी जेवायला जाणं यातून ती स्वतःला वेळ देते . तिची नवीन जाहिरात पाहून हे तर अजूनच स्पष्ट होतं . या जाहिरातीत दिसणाऱ्या तिच्या मोहक हास्यावरून नजरच हटत नाही . या जाहिरातीची प्रत्येक फ्रेम तिचं सौंदर्य अधिकच खुलवते . कमीत कमी मेकअपमध्ये खुलणारं तिचं सौंदर्य अजूनच लक्ष वेधून घेतं . राजकारणामुळे फवाद खानचा बळी गेला - रणबीर कपूर जवळपास १८ प्रॉडक्टची ब्रॅण्ड अॅम्बेसिडर असणाऱ्या दीपिकाने नुकतेच अॅक्सिस बँकेसाठी एका जाहिरातीचं चित्रीकरण केलं . न्यू - यॉर्कमधील नावाजलेले दिग्दर्शक आणि छायाचित्रकार डीन फ्रीमॅन यांनी या जाहिरातीचे चित्रीकरण केले आहे . बँकेच्या अधिकृत ट्विटर अकाऊंटवरून बॉलिवूडच्या मस्तानीचा हा व्हिडीओ शेअर करण्यात आला . सौंदर्य प्रसाधनांपासून एअर लाइन्सपर्यंत आणि मोबाइल फोनपर्यंत सर्वच मोठ्या कंपन्यांची दीपिका ब्रॅण्ड अँम्बेसिडर आहे . आपल्या हरहुन्नरी अभिनयाने तिने बॉलिवूड आणि हॉलिवूडकरांची मनं तर जिंकलीच आहेत . शिवाय प्रेक्षकांच्या मनावरही तिने अधिराज्य गाजवलं आहे . काही महिन्यांपूर्वी तिचा पहिला हॉलिवूडपट ‘ट्रिपल एक्सः रिटर्न ऑफ झेंडर केज’ हा सिनेमा प्रदर्शित झाला होता . याशिवाय ‘फोर्ब्स’च्या सर्वात जास्त मानधन घेणाऱ्या अभिनेत्रींमध्येही तिच्या नावाचा समावेश होता . ३१ वर्षीय दीपिका ‘बाजीराव मस्तानी’ या सिनेमानंतर लवकरच ‘पद्मावती’ सिनेमातून प्रेक्षकांच्या भेटीला येणार आहे . तिचा अजून एक हॉलिवूडपट येणार असल्याची चर्चाही सिनेवर्तुळात रंगत आहे . Priyanka Chopra : बॉलिवूडच्या देसी गर्लचा आजवरचा प्रवास"
lifestyle,"पाठदुखीने त्रस्त असाल तर त्यासाठी योगासने हा उत्तम उपाय असल्याचे संशोधकांनी सांगितले आहे . भारत , इंग्लंड आणि अमेरिकेमध्ये करण्यात आलेल्या संशोधनातून योगा करणे हे आरोग्याला हितकारक असल्याचे सिद्ध झाले असून , त्यामुळे दीर्घकाळापासून असलेल्या पाठीच्या दुखण्यापासून दिलासा मिळत असल्याचे दिसून आले आहे . पाठीचे दुखणे हे बहुतांशपणे प्रत्येकाला भेडसावणारा आजार असून त्यावर स्वतःची काळजी किंवा विविध प्रकारच्या औषधांचाच मारा केला जातो . सध्याच्या जीवनशैलीत व्यायाम हा उत्तम पर्याय ठरू शकतो , म्हणूनच योगा हा या आजारावरील उत्तम उपचारपद्धती असल्याचे सिद्ध होते . अमेरिकेतील मेरीलँड विद्यापीठातील सुसान वाइलँड यांच्या म्हणण्यानुसार पाठीच्या दुखण्यावर योगा हाच योग्य पर्याय असल्याचे संशोधनातून सिद्ध झाले आहे . कारण योगाला जागतिक पातळीवर मान्यता मिळाली असून दैनंदिन जीवनशैलीतदेखील पाठीच्या आजारावर योगा निश्चितच परिणामकारक उपचारपद्धती आहे . या वेळी संशोधकांनी ३४ ते ४८ वयोगटातील १ हजार ८० पुरुष आणि महिलांचे परीक्षण केले . या वेळी संशोधकांना व्यायाम न करणाऱ्यांमध्ये पाठीच्या आजाराशी निगडित समस्या अधिक असल्याचे दिसून आले , तर योगा करणाऱ्यांमध्ये हे प्रमाण बऱ्याच अंशी कमी असल्याचे दिसून आले . ( टीप : ‘आरोग्यवार्ता’मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘लोकसत्ता’चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
entertainment,"न्यायालयीन व्यवस्थेवर चुरचुरीत भाष्य करणारा राष्ट्रीय पुरस्कार विजेत्या ‘जॉली एलएलबी’ सिनेमाच्या सिक्वेलच्या चित्रीकरणाला सुरूवात झाली . यावेळी सिनेमात मुख्य भूमिकेत अभिनेता अक्षय कुमार पाहायला मिळणार आहे . खुद्द अक्षय कुमारने आपल्या ट्विटर अकाऊंटवर या सिनेमातील आपल्या भूमिकेचे छायाचित्र ट्विट केले होते . सिनेमात अक्षय कुमार वकीलाच्या भूमिकेत दिसणार आहे . २०१३ साली ‘जॉली एलएलबी’ सिनेमाला प्रेक्षकांनी दमदार प्रतिसाद दिला होता . सिनेमावर कौतुकाचा वर्षाव झाला होता . तसेच सिनेमाला राष्ट्रीय पुरस्कारानेही सन्मानित करण्यात आले होते . ‘जॉली एलएलबी’मध्ये अभिनेता अर्शद वारसी हा मुख्य भूमिकेत होता , मात्र सिक्वेलमध्ये अर्शदऐवजी यंदा अक्षय कुमारचा समावेश करण्यात आला आहे . ‘जॉली एलएलबी’मधील अभिनेते सौरभ शुक्ला मात्र सिक्वेलमध्येही दिसणार आहेत . ‘जॉली एलएलबी २’ मध्ये अक्षय कुमारसोबत हुमा कुरेशीचीही प्रमुख भूमिका आहे . सध्या या सिनेमाचे शुटिंग लखनऊमध्ये सुरु आहे . नुकताच अक्षय कुमारने एक फोटो इन्स्टाग्रामवर शेअर केला आहे . ज्याला अक्षयने कॅप्शन दिले आहे की , ‘हुमा आणि माझ्याकडून सरळ लखनऊ स्थानकावरुन शुभ सकाळ . जॉली इथे खूप चांगला काळ घालवत आहे . ’ या फोटोत ते दोघेही लखनऊ स्टेशनवर उभे होते . सिनेमाचं शुटिंग लखनऊ , वाराणसी आणि काश्मीर येथे होणार आहे . हा सिनेमा १० फेब्रुवारीला प्रदर्शित होणार आहे ."
lifestyle,"सध्या लग्नसराईचे दिवस आहेत . अनेक घरांत लग्नाची तयारी सुरू झाली असेल . तर अनेकांच्या घरी इच्छीत वधू वर शोधण्यासाठी घाई सुरू असेल . साधरण शहराकडच्या भागात मुली २४ वर्षांच्या झाल्या की लग्न करण्यासाठी घरच्यांपासून ते नातेवाईक मंडळी तगादा लावतात . ”अगं मोठी झालीस आता म्हातारी झाल्यावर लग्न करणार आहेस का ? ” ” आयुष्यभर ब्रम्हचारी राहणार आहेस का ? ” ही तर ठरलेलंच वाक्य दिवसाची सुरूवात होताच ऐकायला मिळतात . करिअरला महत्त्व देणा - या आजकालच्या पिढीला २४ – २५ हे वय काही लग्नासाठी योग्य वाटत नाही . मग लग्न नेमक कोणत्या वयात करणं उत्तम ? असा प्रश्न समोर असतोच ना ! तेव्हा लग्नासाठी योग्य वय कोणत या प्रश्नाचं उत्तर आता एक संशोधनातून समोर आलं आहेत . उता विद्यापीठाचे प्राध्यापक निकोलस एच वोल्फिंगर यांनी एक संशोधन केले आहे . अर्थात लग्नासाठी कोणतं वय योग्य आहे हा त्यांच्या संशोधनाचा विषय होता . यावर अधिक अभ्यास करताना २८ ते ३२ हे वय विवाहबंधनात अडकण्यासाठी योग्य असल्याचा निष्कर्ष त्यांनी काढला आहे . या वयात लग्न झालं की घटस्फोट होण्याचे प्रमाण कमी होते असे त्यांनी आपल्या संशोधनात म्हटलं आहे . या वयोगटातले तरूण तरूणी ही अधिक समजूतदार असतात . या वयात एकमेकांना समजून घेण्याची क्षमता या दोघांमध्येही पुरेशी विकसित झाली असते , म्हणूनच जी जोडपी २८ ते ३२ या वयादरम्यान विवाहबंधनात अडकतात त्यांच्यात भांडणाचे किंवा घटस्फोट होण्याची शक्यता कमी असते असेही त्यांनी आपल्या या संशोधनात म्हटलं आहे . इन्सटिट्यूट ऑफ फॅमिली स्टडीज् ने हे संशोधन प्रकाशित केले आहे . जे जोडपे ३० व्या वर्षी विवाहबंधनात अडकतात अशी जोडपी जास्त प्रगल्भ असतात आणि या वयापर्यंत त्यांची आर्थिक स्थितीही चांगली सुधारलेली असते , तेव्हा वोल्फिंगर यांनी लग्नासाठी २८ ते ३२ हे वयच योग्य असल्याचा निष्कर्ष काढला आहे ."
entertainment,"भारतीय जवानांविषयी वादग्रस्त वक्तव्य केल्याबद्दल जेष्ठ अभिनेता ओम पुरी यांना अनेकांनीच धारेवर धरले होते . एका वृत्तवाहिनीवरील कार्यक्रमामध्ये बोलत असताना भारत - पाकिस्तान मुद्द्यावर ओम पुरी यांना प्रश्न विचारला असता त्यांनी निराशाजनक उत्तर दिले होते . तुम्ही पाकिस्तानी कलाकारांना पाठिंबा कसा देता ? असा प्रश्न विचारला असता या प्रश्नावर ओम पुरी यांचा पारा चढला . तेव्हा ते म्हणाले की , ‘शहीद झालेल्या जवानांना आम्ही सैन्यात जायला सांगितलं होतं का ? त्या जवानांना लष्करात जाण्यासाठी कोणी आग्रह केला होता का ? इतकेच वाटत असेल तर , १५ - २० जणांना आत्मघातकी हल्ला करण्यासाठी पाकिस्तानला पाठवा . मी सहा वेळा पाकिस्तानला गेलो आहे . त्यांच्याकडून मला प्रेम आणि आदर मिळाला आहे , असेही ओम पुरी म्हणाले . पण त्यांना होणारा विरोध पाहता ओम पुरी यांनी त्यांच्या वक्तव्याविषयी क्षमा मागितली आहे . त्यांच्या या वक्तव्यानंतर विविध स्तरांतून त्यांना विरोध केला जात होता . त्यामुळे ओम पुरी यांनी झाल्या प्रकरणी सर्वांची आणि मुख्य म्हणजे शहिद झालेल्या सैनिकांच्या कुटुंबियांची माफिही मागितली होती . सूत्रांनी दिलेल्या माहितीनुसार अभिनेते ओम पुरी यांनी कोणत्याही टेलिव्हीजन वाहिनीच्या चर्चासत्रांमध्ये यापुढे सहभागी न होण्याचा निर्णय घेतला आहे . यावेळी त्यांनी आपण केलेले वक्तव्य चुकीचेच होते याचीही कबुली दिली आहे . सैनिकांच्या कुटुंबियांची भेट घेऊन त्यांना शक्य ती सर्व मदत करण्याची इच्छाही ओम पुरी यांनी व्यक्त केली आहे . यासोबतच अभिनय क्षेत्रातून लवकरच निवृत्ती घेण्याचा विचारही ते करत आहेत . दरम्यान , भारतीय सैन्याबद्दल एका चर्चासत्रामध्ये केलेल्या वादग्रस्त विधानानंतर ओम पुरी यांनी त्यांच्या वक्तव्याबद्दल माफी मागितली होती . ‘माझ्या वक्तव्याची मला खंत वाटत आहे . अशा वक्तव्यासाठी मला माफी नको , तर शिक्षा झाली पाहिजे . सर्वप्रथम मी उरी हल्ल्यात शहिद झालेल्यांच्या कुटुंबियांची , देशाची आणि सैन्यदलाची क्षमा मागतो . तुम्ही फार काही बोलून जाणार आणि त्यानंतर त्याविषयी क्षमा मागणं यात काही तथ्य नाही हे मी जाणतो’ , असे ओम पुरी म्हणाले होते ."
sports,"इंडियन प्रिमिअर लीग ( आयपीएल ) या लोकप्रिय ट्वेन्टी - २० स्पर्धेच्या दहाव्या मोसमाचा श्रीगणेशा बुधवारी होत आहे . पुढील जवळपास दीड महिना झटपट क्रिकेटचा थरार प्रेक्षकांना अनुभवता येणार आहे . क्रिकेट विश्वात आयपीएल या स्पर्धेला लोकप्रियता , मनोरंजन , थरार असे एक वेगळेच वलय आहे . स्पर्धेची लोकप्रियता लक्षात घेता त्यासाठी तितकीत जोरदार तयारी देखील आयोजकांकडून केली जाते . सध्याच्या ‘सोशल’ जगात टेक्नोसॅव्हींना काहीतरी नवीन देण्याच्या उद्देशाने आयपीएलसाठी खेळाडूंचे इमोजी वापरण्याची सुविधा उपलब्ध करून देण्यात आली आहे . सोशल मीडियावर सध्या इमोजींचा वापर वाढला आहे . त्यात ट्विटर म्हटलं की आपल्या भावना मोजक्या शब्दांत मांडव्या लागतात . त्यामुळे केवळ शब्दांमध्ये मर्यादित न राहता ट्विटरने आपल्या युजर्सना इमोजीचा पर्याय उपलब्ध करून दिला . आयपीएलकडून महत्त्वाच्या खेळाडूंचे इमोजी तयार करण्यात आले आहेत . खेळाडूंचा हॅशटॅग तयार करून हे इमोजी ट्विटरवर वापरता येणार आहेत . विराट कोहली , शिखर धवन , अजिंक्य रहाणे , भुवनेश्वर कुमार , उमेश यादव , ख्रिस गेल , रोहित शर्मा , डेव्हिड वॉर्नर , धोनी , स्मिथ या खेळाडूंच्या इमोजींना ट्विटर सध्या चांगली पसंती मिळत आहे . आयपीएलच्या या मोसमात आज पहिला सामना रॉयल चॅलेंजर्स बंगळुरू विरुद्ध सनराजर्स हैदराबाद असा होणार आहे . विराट कोहली मात्र सुरूवातीचे काही सामन्यांना दुखापतीमुळे मुकणार आहे . त्यामुळे बंगळुरू संघाचे नेतृत्त्व आज शेन वॉटसनकडे असणार आहे . दोन्ही संघ मागील पर्वातील अंतिम फेरीपर्यंत पोहोचलेले संघ आहेत . त्यामुळे आजचा सामना कोण जिंकणार याकडे सर्वांचे लक्ष असणार आहे ."
lifestyle,"आपण सुंदर दिसावे असे प्रत्येकालाच वाटत असते . यातही स्त्रिया आपल्या सौंदर्याबाबत जास्त पझेसिव्ह असल्याचे दिसते . नैसर्गिक सौंदर्य ठिक आहे पण त्यात आणखी भर घालण्यासाठी स्त्रिया विविध प्रकारच्या सौंदर्य प्रसाधनांचा वापर करतात , नाहीतर भरमसाठ पैसे घालवून पार्लरमध्ये जातात . पण सौंदर्यासाठी घरच्या घरी करता येतील अशा काही गोष्टी आपल्याला माहित असतील तर ? यासाठी काही किमान गोष्टींची माहिती असणे आवश्यक असते . पाहूयात कोणत्या घरगुती उपायांनी तुम्ही विशेष खर्च न करता तुमचे सौंदर्य खुलवू शकता . मेनिक्युअर हात हे आपण दिवसभर वेगवेगळ्या कामांसाठी वापरत असतो . ते सुंदर दिसावेत यासाठी मेनिक्युअर करणे आवश्यक असते . हे मेनिक्युअर केवळ पार्लरमध्येच करता येते असा अनेकांचा समज असेल पण तसे नसून घरच्या घरीही तुम्ही ते करु शकता . मेनिक्युअर हे केवळ सौंदर्यासाठीच उपयुक्त नसते तर रक्ताभिसरणासाठीही त्याचा चांगला उपयोग होतो . तसेच मृत पेशी आणि हातावरील मळ निघून जाण्यासाठीही याचा चांगला उपयोग होतो . कोमट तेलाने केसांचा मसाज केसांना कोमट तेलाने मसाज करणे केसांच्या आरोग्यासाठी अतिशय चांगले असते . यामुळे केसांचे मूळांपासून चांगले पोषण होते . तसेच यामुळे केसांचा पोत सुधारण्यासही मदत होते . हा मसाज पार्लरमध्ये घेणे महागडे असते . पण घरच्या घरी तुम्ही ही गोष्ट अगदी सहज आणि फुकटात मिळवू शकता . स्टीम फेशियल चेहऱ्यावर वाफ घेणे हा चेहरा स्वच्छ करण्याचा उत्तम उपाय आहे . यामुळे चेहऱ्यावरील रंध्रे उघडली जाऊन चेहरा स्वच्छ होण्यास मदत होते . तसेच ही गोष्ट घरच्या घरी केव्हाही करणे अतिशय सोपे असते . पेडिक्युअर पाय स्वच्छ असणे आरोग्याच्या आणि सौंदर्याच्यादृष्टीने अतिशय महत्त्वाचे असते . पार्लरमध्ये ज्या गोष्टीसाठी आपल्याला जास्त किंमत मोजावी लागते ती गोष्ट घरच्या घरी मोफत करता येते . पायाच्या नखांमधील घाण , इतर मृत त्वचा साफ करण्यासाठी पेडिक्युअर अतिशय महत्त्वाचे ठरते . व्हॅक्सिंग व्हॅक्सिंगसाठी महिला कायम पार्लरमध्ये जातात . यासाठी बरेच पैसेही खर्च होतात . मात्र हेच व्हॅक्सिंग तुम्ही घरच्या घरीही अतिशय चांगल्या पद्धतीने करु शकता . यातील व्हॅक्सही तुम्ही घरी तयार करु शकता किंवा बाजारातही ते कमी किंमतीत मिळू शकते . त्यामुळे तुमचा हाही खर्च सहज वाचू शकतो ."
sports,"एआयएफएफकडून गौरव ; जेजे लाल्पेखलुआ , सस्मिता मलिक सर्वोत्तम अखिल भारतीय फुटबॉल महासंघाने ( एआयएफएफ ) भारतीय फुटबॉलपटूंच्या पाठीवर कौतुकाची थाप मारताना पहिल्यांदाच त्यांचा जाहीर सत्कार केला . एझॉल एफसीला आय - लीगचे ऐतिहासिक जेतेपद पटकावून देणाऱ्या मुंबईच्या खलिद जमील यांना २०१६ - १७ या वर्षांतील सर्वोत्तम प्रशिक्षकाच्या पुरस्काराने गौरवण्यात आले . जेजे लाल्पेखलुआ हा सर्वोत्तम पुरुष खेळाडू ठरला , तर महिलांमध्ये हा मान सस्मिता मलिकने पटकावला . मुंबईत शुक्रवारी आयोजित हा पहिलावहिला पुरस्कार वितरण सोहळा पाहून खेळाडू आणि फुटबॉलप्रेमीही भारावले होते . फुटबॉल मैदानावर प्रतिस्पर्धी खेळाडूंना आपल्या कौशल्याने चकवणाऱ्या या खेळाडूंनी बॉलीवूड गाण्यांवर चक्क रॅम्पवॉक करून आश्चर्यचकित केले . एझॉल एफसीने यंदाच्या आय - लीग स्पध्रेत सर्वाची गणिते चुकवून जेतेपद पटकावले . पूर्वाचलातील क्लबने केलेली ही सर्वोत्तम कामगिरी होती आणि त्यामुळेच प्रशिक्षक जमील यांना गौरवण्यात आले . याच क्लबमधील अल्फ्रेड केमाह जर्यानला सर्वोत्तम मध्यरक्षकाचा पुरस्कार देण्यात आला . आय - लीग आणि इंडियन सुपर लीगमध्ये सर्वोत्तम कामगिरी करून भारतीय फुटबॉलमध्ये आपले स्वतःचे अस्तित्व निर्माण करणाऱ्या जेजे यंदाचा सर्वोत्तम खेळाडू ठरला . नुकत्याच झालेल्या नेपाळविरुद्धच्या मैत्रिपूर्ण लढतीत जेजेने एक गोल केला . मिझोरामच्या या खेळाडूने ४८ सामन्यांत भारताने प्रतिनिधित्व केले असून त्याच्या नावावर १८ गोल्स आहेत . महिलांच्या आकडेवारीत सस्मिता सरस ठरली . ओरिसाच्या या खेळाडूच्या नावावर ३५ सामन्यांत ३२ गोल्स आहेत . २०१० ते २०१६ या कालावधीत झालेल्या चारही सॅफ महिला अजिंक्यपद विजेत्या भारतीय संघात तिचा सहभाग होता . सुनील छेत्रीची सटकली . . मैदानावर आक्रमक , पण मैदानाबाहेर तितकाच लाजरा असलेल्या सुनील छेत्रीने बॉलीवूडच्या ‘आता माझी सटकली . . ’ या गाण्यावर रॅम्पवॉक करून सर्वाना सुखद धक्का दिला . त्याच्या महाराष्ट्रीय पेहरावानेही वाहवा मिळवली . भारताकडून सर्वाधिक ५३ गोल्स करणाऱ्या छेत्रीला विशेष पुरस्कार प्रदान करण्यात आला . एएफसी चषक स्पध्रेच्या अंतिम फेरीत प्रवेश करून इतिहास घडविणाऱ्या बेंगळूरु एफसी क्लबचाही विशेष पुरस्काराने सन्मान करण्यात आला . पुरस्कार विजेते"
sports,"पहिल्या डावात जम बसल्यावर खराब फटक्यांनी विकेट दिलेल्या सूर्यकुमार यादव ; तसेच श्रेयस अय्यरने मुंबईच्या रणजी अंतिम लढतीतील चिवट प्रतिकार सुरू केला . या दोघांनी शतकी भागीदारी करीत मुंबईच्या विजेतेपद राखण्याच्या अपेक्षांना नक्कीच संजीवनी दिली आहे . अंतिम लढतीच्या तिसऱ्या दिवशी सर्वच मुंबईच्या अपेक्षेनुसार घडले नाही . सलामी चांगली नव्हती . पृथ्वी शॉ अतिआक्रमक होता ; तर श्रेयस सलग दुसऱ्या अंतिम लढतीत शतक करणार असे वाटत असतानाच परतला ; पण दुसऱ्या दिवसाच्या संध्याकाळी चेहऱ्यावर स्मित होते . तिसऱ्या दिवसअखेर मुंबईकडे 108 धावांची आघाडी आहे . गुजरातचा बचावात्मक पवित्रा सामना समान स्थितीत आल्याचेच दाखवत आहे . श्रेयस तसेच सूर्यकुमार या आक्रमकांनी दोन तास खेळपट्टीवर उभे राहण्यास प्राधान्य दिले . पिछाडी भरून काढल्यावर गुजरातला आक्रमक क्षेत्ररचना पांगवणे भाग पडेल , याची त्यांना जाणीव होती . ही जोडी जमते असे बघितल्यावरच गुजरात बचावात्मक झाले . त्यांनी पॉईंट आणि मिडविकेटवरील क्षेत्ररक्षक सीमारेषेवर नेले . हार्दिक पटेलने डाव्या यष्टीबाहेर मारा सुरू केला , हे पाहून श्रेयसने आक्रमण सुरू केले . त्यामुळे सूर्यकुमारने सहकाऱ्याची भूमिका घेतली . श्रेयसच्या तीन षटकारांना सूर्यकुमार मनगटाचा वापर करीत हुशारीने धावा करीत साथ देत होता . गुजरातने शतकी आघाडीमुळे आक्रमक क्षेत्ररचना केली . त्यांना पांगवण्यासाठी पृथ्वी शॉने आक्रमण सुरू केले . त्यास संयमाची जोड देऊ शकला नाही . गजाला सलग तीन चौकार मारल्यावरही त्याने ऍक्रॉस खेळण्याचा प्रयत्न केला . आरपी सिंगने जीवदान दिले ; पण तो यातून शिकला नाही . खूपच बाहेरच्या चेंडूचा पाठलाग करीत तो बाद झाला . दुसऱ्या नव्या चेंडूवर मुंबईकरांनी प्रभावी मारा करीत गुजरातचे शेपूट वळवळणार नाही , याची खबरदारी घेतली . तेरा षटकात अखेरचे चार फलंदाज परतले व त्यात 37 धावाच झाल्या . तिसऱ्या दिवसाने चित्र बदलण्यास सुरवात झाली आहे हे नक्की . संक्षिप्त धावफलक मुंबई ः 228 आणि 3 बाद 208 ( अखिल हेरवाडकर 16 , पृथ्वी शॉ 44 - 35 चेंडूंत 8 चौकार , श्रेयस अय्यर 82 - 137 चेंडूंत 9 चौकार व 2 षटकार , सूर्यकुमार यादव खेळत आहे 45 - 175 चेंडूंत 5 चौकार , आदित्य तरे खेळत आहे 13 - 24 चेंडूंत 3 चौकार , चिंतन गजा 19 - 8 - 54 - 3 ) वि . गुजरात ः 329 ( भार्गव मेरई 45 , पार्थिव पटेल 90 , मनप्रीत जुनेजा 77 , रुजुल भट्ट 25 , रुश कलारिया 27 - 55 चेंडूंत 4 चौकार , शार्दूल ठाकूर 29.3 - 6 - 84 - 4 , बलविंदर संधू 24 - 2 - 63 - 3 , अभिषेक नायर 30 - 7 - 101 - 3 ) ."
entertainment,करिना कपूर खान ही बॉलिवूडमधील एक हॉट अभिनेत्री आहे यावर कोणाचेच दूमत नसेल . लग्नानंतर ती नवाबाची बेगम झाली आणि त्याचपद्धतीने प्रसारमाध्यमांसमोर वावरु लागली . पण आता तिने पुन्हा एकदा थोडं बोल्ड होण्याचा निर्णय घेतला आहे . वोग मासिकासाठी तिने खास फोटोशूट केलं आहे . हे फोटोशूट पाहून तुम्ही ही करिनाच का असा प्रश्न स्वतःला नक्कीच विचाराल . तैमुर आणि तिचे अनेक फोटो सोशल मीडियावर सातत्याने व्हायरल होत असतात . आता त्यात या ‘वोग’ मासिकासाठी केलेल्या फोटोंची भर पडली आहे . हे फोटोसेशन खास स्वीमसूटमध्ये करण्यात आलं होतं . आता स्वीमसूटमध्ये फोटो काढायचे म्हणजे त्यासाठी बॉडीही तेवढीच आखीव असणे गरजेचे आहे . तैमुरच्या जन्मानंतर करिनाने तिच्या फिटनेसवर फार लक्ष दिलं . करिनाने एकाच वेळी वेगवेगळ्या ड्रेसमध्ये फोटोसेशन केले . काळ्या रंगाच्या स्वीमसूटमध्ये ती फारच मादक दिसत होती यात काही शंका नाही . करिनाच्या आगामी सिनेमांबद्दल बोलायचे झाले तर ती ‘वीरे दी वेडिंग’ या सिनेमातून ती पुनरागमन करणार आहे . सध्या ती सैफ अली खान आणि तैमुरसोबत युरोपमध्ये सुट्ट्यांचा आनंद घेत आहे . या दरम्यानचेही अनेक फोटो सोशल मीडियावर व्हायरल झाले आहेत . या फोटोंमध्ये त्यांचा रॉयल अंदाज दिसून येतो . करिनाने मनिष मल्होत्राने डिझाइन केलेला ड्रेस घातला होता . तर सैफही काळ्या सूटमध्ये राजबिंड दिसत होता .
sports,"प्रो - कबड्डीत अहमदाबादमध्ये झालेल्या सामन्यात हरियाणा स्टिलर्सला तामिळ थलायवाज विरुद्ध बरोबरीत समाधान मानावं लागलं . शेवटच्या काही सेकंदांपर्यंत चुरशीच्या झालेल्या या सामन्यात अखेर दोन्ही संघांना २५ - २५ अश्या बरोबरीवर समाधान मानावं लागलं . तर दुसऱ्या सामन्या गुजरातच्या संघाने आपला विजयी रथ कायम पुढे नेत घरच्या मैदानावर सलग पाचव्या विजयाची नोंद केली . हरियाणा स्टिलर्सने आजच्या सामन्याची सुरुवात चांगली केली होती . मात्र संपूर्ण सामन्यात आपला फॉर्म कायम ठेवणं हरियाणाच्या खेळाडूंना जमलं नाही . चढाईपटू सुरजित सिंह आणि विकास कंडोला यांनी सामन्यात मिळून ७ गुण मिळवले , मात्र सामना जिंकण्याच्या दृष्टीकोनातून दुसऱ्या सत्रात त्यांचा खेळ एकदमच निराशाजनक झाला . तामिळ थलायवाज संघाची बचावफळी ही तितकीशी परिपक्व नाहीये , तरीही हरियाणाच्या चढाईपटूंनी बचावफळीतल्या खेळाडूंवर हल्लाबोल करण्याची तसदीही घेतली नाही . दुसऱ्या सत्रात हरियाणाने केलेला बचावात्मक खेळ अखेरच्या क्षणात त्यांच्यासाठी मारक ठरला . बचावफळीतली सुरिंदर नाडाचा अपवाद वगळता इतर खेळाडूंनी निराशाच केली . कर्णधार सुरींदरने सामन्यात गुण मिळवले , मात्र त्याचा साथीदार मोहीत छिल्लरला सामन्यात अवघा १ गुण मिळवता आला . त्यामुळे सुरुवातीच्या काही मिनीटांमध्ये सामन्यावर पकड मिळवूनही हरियाणाला सामना जिंकण्यात अपयश आलं . दुसरीकडे तामिळ थलायवाजचा कर्णधार अजय ठाकूरचं मैदानातलं सततचं अपयश हा त्यांच्यासाठी कळीचा मुद्दा ठरतोय . आजच्या सामन्यात अजयला अवघा १ गुण मिळवता आला . के . प्रपंजनने सामन्यात ७ गुण मिळवले खरे , मात्र त्याची एकाकी लढत तामिळ थलायवाजला सामना जिंकवू शकली नाही . कर्णधाराचा गेलेला फॉर्म पाहता , प्रशिक्षकांनी अजयला मैदानाबाहेर बोलवून बदली खेळाडूंना संघात खेळण्याची संधी दिली . मात्र हरियाणाच्या चढाईपटूंप्रमाणेच तामिळच्या खेळाडूंनीही आपल्या फॉर्मात असलेल्या चढाईपटूला साथ दिली नाही . त्यामुळे सामन्यावर पकड घेणं , तामिळ थलायवाजला जमलं नाही . बचावात अमित हुडाचा अपवाद वगळता एकाही बचावपटूला फारसे गुण घेता आले नाही . त्यामुळे हा सामना बरोबरीत सोडवण्यावर दोन्ही संघांनी अखेरच्या काही सेकंदांमध्ये जास्त भर दिला . तर दुसरीकडे गुजरात फॉर्च्युनजाएंट संघाने घरच्या मैदानावर खेळताना आपली विजयी परंपरा कायम ठेवली आहे . तेलगू टायटन्सविरुद्धच्या सामन्यात २९ - १९ अशी बाजी मारत गुजरातने आपला पाचवा विजय साजरा केला . कर्णधार सुकेश हेगडेने फॉर्मात येऊन चढाईत ७ गुण मिळवणं , ही गुजरातसाठी आश्वासक बाब ठरली . गेल्या काही सामन्यांप्रमाणे या सामन्यातही सचिन हा गुजरातच्या संघाचा हिरो ठरलाय . आजच्या सामन्यात सचिनने तब्बल ११ गुणांची कमाई केली . या दोघांनाही अबुझर मेघानी आणि फैजल अत्राचली यांनी सुरेख साथ देत सामन्यात बचावात ७ गुण मिळवले . त्यामुळे सामन्यावर पकड मिळवणं हे गुजरातसाठी सोपं होऊन गेलं . तर तेलगू टायटन्सचं पाचव्या पर्वातलं दुष्टचक्र काही केल्या संपायचं नाव घेत नाहीये . कर्णधार राहुल चौधरीसह एकाही खेळाडूला आजच्या सामन्यात सूर सापडला नाही . त्यामुळे संपूर्ण सामन्यात तेलगूचा संघ एकदाही गुजरातचा प्रतिकार करताना दिसला नाही . राहुल चौधरीला आज केवळ ३ गुणांवर समाधाना मानावं लागलं , तर निलेश साळुंखेही आज फारशी चमक दाखवू शकला नाही . निलेशला आज अवघा १ गुण मिळाला . जी तऱ्हा चढाईपटूंची तीच बचावपटूंचीही , रोहीत राणा , विशाल भारद्वाज यासारख्या चढाईपटूंनाही आजच्या सामन्यात गुजरातच्या खेळाडूंवर अंकुश लावणं जमलं नाही . सचिन आणि सुकेश हेगडेच्या खेळापुढे तेलगूचे बचावपटू हतबल झालेले पहायला मिळाले . त्यामुळे आगामी काळात तेलगूसाठी स्पर्धेतलं आव्हान कठीण होणार आहे ."
lifestyle,"लहानपणापासून आवडत असणाऱ्या गोष्टींमध्ये रमणाऱ्या मुलांचे भविष्य आनंदी असते , असे एका सर्वेक्षणातून समोर आले आहे . मुलांचा विकास आणि स्मार्ट पालकत्व याबद्दल या सर्वेक्षणात अभ्यास कऱण्यात आला . देशभरात ८०० जणांचा सर्वे कऱण्यात आला . यामध्ये ७३ टक्के पालकांचे म्हणणे होते त्यांच्या मुलांची आवड ही त्यांच्या आनंदाचे प्रतिबिंब असते . १६ टक्के जणांनी मुलांची आवड त्यांच्या छंदाशी निगडीत असल्याचे सांगितले . ११ टक्के जणांची आवड ही त्यांच्या अॅप्टीट्यूटनुसार असल्याचे म्हटले . हा सर्वे पिनवी ( प्ले - इंटरेस्ट - वाईज ) यांच्यातर्फे कऱण्यात आला होता . यामध्येही ५४ टक्के पालकांना आपल्या मुलाच्या आवडीबद्दल थोडेफार माहित आहे . २० टक्के पालकांना मुलांच्या आवडीबद्दल काहीच माहित नाही . तर २६ टक्के पालकांना मुलांना काय आवडते याची व्यवस्थित माहिती असल्याचे समजले . पिनवीच्या संस्थापक आणि सीईओ रचना खन्ना म्हणाल्या , काही पालक मुलांच्या आवडीनिवडीला जास्त महत्त्व देताना दिसतात . मात्र मुलांच्या आवडी या वय , वेळ आणि त्यांचे सामाजिक जडण - घडण यानुसार बदलत असतात . मुलांच्या आवडी पालकांना त्यांचा मुलांबरोबर असणारा दैनंदिन संवाद आणि इतर काही गोष्टींवरुन लक्षात येतो . समाजाच्या दबावामुळे मुले ज्या गोष्टीला जास्त मागणी आहे अशा क्षेत्रात करियर करताना दिसतात . मात्र त्यांच्या आवडीनिवडी यामध्ये मागे राहण्याची शक्यता जास्त असते . आपल्याला संधी मिळाली असती तर आपण नक्कीच वेगळे करीयर निवडले असते असे अनेक जण आपल्या करीयरच्या एका टप्प्यावर म्हणतात . त्यामुळे दिर्घ कालावधीसाठी ते आपल्या प्रोफेशनवर असमाधानी आणि वैतागलेले असल्याचे दिसते असेही खन्ना म्हणाल्या ."
sports,"आयसीसीच्या उत्पन्नातील वाट्यावरून बीसीसीआय ( भारतीय क्रिकेट मंडळ ) आणि आयसीसी ( आंतरराष्ट्रीय क्रिकेट परिषद ) यांच्यात सुरू असलेला तिढा अजूनही कायम राहिला आहे . "" बिग थ्री मॉडेल ' बाजूला करून बीसीसीआयला आणखी 100 कोटी डॉलर देण्याचा आयसीसीने दिलेला प्रस्ताव बीसीसीआयने नाकारला आहे . आयसीसीची महत्त्वपूर्ण बैठक दुबईत सुरू झाली आहे . या बैठकीत आयसीसीचे कार्याध्यक्ष शशांक मनोहर यांनी उत्पन्नाच्या वाट्याच्या विभागणीचे नवे मॉडेल तयार केले , त्याच वेळी आम्हाला 100 कोटी डॉलर देण्याचा त्यांनी प्रस्ताव दिला आणि उत्तर देण्याची अंतिम मुदतही दिली ; परंतु आम्हाला हा प्रस्ताव मान्यच नाही . त्यामुळे त्यांना उत्तर देण्याचा प्रश्नच नाही , असे दुबईतील बैठकीसाठी उपस्थित असलेल्या बीसीसीआयच्या वरिष्ठ पदाधिकाऱ्यांनी सांगितले . बीसीसीआय आणि मनोहर यांच्यात आता विश्वासाचे नाते राहिले नसल्याचेही या पदाधिकाऱ्याने स्पष्ट केले . हा प्रस्ताव मनोहर यांनी दिला आहे . ते आयसीसीचे कार्याध्यक्ष आहेत ; परंतु आयसीसी ही सदस्यांची संस्था आहे , अशा परिस्थितीत कार्याध्यक्ष कोणाला किती वाटा द्यायचा , हे ठरवू शकत नाही . सर्व सदस्य मिळवून तो निर्णय घेऊ शकतात . सर्व देशांशी मिळून आम्ही नवा फॉर्म्युला तयार करत आहोत . आमचा ( बीसीसीआय ) वाटा किती असावा , हे मनोहर निश्चित करू शकत नाही , असे या पदाधिकाऱ्याचे म्हणणे आहे . आयसीसीकडून सर्व सदस्य देशांना मिळणाऱ्या उत्पन्नाच्या वाट्यानुसार बीसीसीआयला 579 कोटी डॉलर मिळतात . मनोहर यांचा प्रस्ताव जर आयसीसीने मान्य केला , तर बीसीसीआयला 290 कोटी डॉलरच मिळतील . सध्या बीसीसीआयच्या प्रशासनाची सूत्रे हाती असलेल्या प्रशासकीय समितीलाही ही रक्कम मान्य होणार नाही , असे सांगण्यात येत आहे . या प्रशासकीय समितीतील सदस्य विक्रम लिमये हे आयसीसीच्या गतवेळच्या बैठकीस बीसीसीआयचे प्रतिनिधी म्हणून उपस्थित होते . त्यांनीही या नव्या प्रस्तावित फॉर्म्युलाला नकार दिला होता . क्षमतेनुसार न्याय मिळण्याची मागणी त्यांनी केली होती . कसा होणार बीसीसीआयचा तोटा आयसीसीच्या नव्या प्रस्तावाबाबत सविस्तरपणे बोलताना या पदाधिकाऱ्याने सांगितले की , समजा आम्हाला 500 रुपये आणि इतर देशांना 100 रुपये मिळत आहेत . नव्या रचनेनुसार या देशांना 175 ते 200 रुपये मिळतील , तर आमचा वाटा 300 रुपयांपर्यंतच येईल . थोडक्यात काय , तर इतरांचा वाटा वाढवण्यासाठी आमच्या हिश्श्यात कपात करण्याचा हा प्रयत्न आहे . इतरांचा वाटा आम्ही वाढवू आमचा वाटा कायम राहिला , तर इतर देशांच्या प्रस्तावित वाट्यामध्ये वाढ करण्याचे मॉडेल आम्ही तयार करू ; परंतु त्यासाठी इतर देशांनी आमच्यावर विश्वास ठेवावा . उत्पन्नवाढीचे मॉडेल आम्ही तयार करू शकतो , असे या पदाधिकाऱ्याने स्पष्ट केले . संघनिवड लांबणीवरच नव्या उत्पन्न वाट्याच्या मॉडेलवरून बीसीसीआयने आपली भूमिका ठाम ठेवतानाच चॅंपियन्स करंडक स्पर्धेतून माघार घेण्याची अप्रत्यक्ष धमकीही दिली आहे आणि त्यामुळेच संघ निवडही केलेली नाही . आयसीसीने संघ जाहीर करण्याची मुदत निश्चित केलेली आहे ; परंतु अपवादात्मक परिस्थितीत या मुदतीनंतरही संघ जाहीर करण्याची मुभाही आहे . समजा 5 मेपर्यंत आम्ही संघ जाहीर केला नाही , तर आयसीसी आमचा सहभाग नाकारणार आहे का ? आमचा संघ तयार आहे . केवळ जाहीर करण्याचीच औपचारिकता आहे , असेही या पदाधिकाऱ्याने सांगितले ."
entertainment,"बॉलिवूड मधली सर्वात व्यग्र अभिनेत्री कोण असा जर प्रश्न विचारला गेला तर त्यात प्रियांका चोप्राचे नाव अग्रस्थानी येईल यात काही शंका नाही . बॉलिवूड , हॉलिवूड सिनेमे , मालिका , प्रमोशन , स्वतःचे प्रोडक्शन हाऊस आणि इतर कार्यक्रम यांमुळे तिला दिवसातले २४ तासही पुरत नसतील . पण तुम्हाला माहित आहे का की , जेव्हा तिने हॉलिवूडमध्ये काम शोधायला सुरुवात केली होती तेव्हा तिला एकाच गोष्टीची सर्वाधिक चिंता असायची ती म्हणजे त्या सिनेसृष्टीत ती तिचे नाव कमावू शकेल की नाही याचे . ३४ वर्षीय प्रियांकाला अमेरिकेतल्या ‘क्वांटिको’ या टीव्ही मालिकेनंतर आंतरराष्ट्रीय स्थरावर प्रसिद्धी मिळाली . या टीव्ही मालिकेच्या प्रसिद्धी नंतर ती अनेक नावाजलेल्या टॉक शोमध्ये दिसू लागली होती , अनेक कार्यक्रमांच्या अनावरणावेळीही ती मुख्य अतिथी म्हणून गेली , आंतरराष्ट्रीय पुरस्कार सोहळ्यांच्या रेड कार्पेटवरही ती दिसली होती . तर व्हाइट हाऊसमध्ये माजी राष्ट्रपती बराक ओबामा यांच्यासोबत मेजवानीलाही तिने उपस्थिती लावली होती . ‘क्वांटिको २’ मागोमागच प्रियांका ‘बेवॉच’ या हॉलिवूडपटातूनही लवकरच प्रेक्षकांच्या भेटीला येणार आहे . त्यामुळे प्रियांकाच्या अभिनय क्षेत्रातील वाटचाल पाहता ती प्रेक्षकांची मने जिंकण्यात यशस्वी झाली आहे असेच म्हणावे लागेल . सिनेमा आणि मालिकेच्या चित्रिकरणात व्यग्र असणाऱ्या प्रियांकाने काही दिवसांची सुट्टी घेत आता सध्या ती भारतात आली आहे . पण , मायदेशी परतूनही प्रियांकाला तिच्या कामातून काहीच उसंत मिळत नाहीये . दरम्यान , तिच्या या व्यग्र वेळापत्रकातून वेळ काढत नुकतीच प्रियांकाने डिझायनर मनिष मल्होत्राने खास तिच्यासाठी आयोजित केलेल्या एका ‘डिनर पार्टी’ला हजेरी लावली होती . प्रसारमाध्यमांशी संवाद साधताना दीपिकाच्या आगामी ‘xXx द रिटर्न ऑफ झेंडर केज’ या चित्रपटाविषयीसुद्धा प्रियांकाने वक्तव्य केले . प्रियांका आणि दीपिका या एकमेकांच्या खूपच चांगल्या मैत्रिणी आहेत . काही दिवसांपूर्वी बॉलिवूडची ‘मस्तानी’ आणि ‘देसी गर्ल’ यांच्यात वादाची ठिणगी उडाल्याच्या चर्चांना उधाण आले होते . पण , प्रियांकाच्या बोलण्यावरुन तरी तसे काहीच जाणवले नाही . प्रियांकाने यावेळी दीपिकाची फारच प्रशंसा करत ‘मी तिच्या सिनेमाचा ट्रेलर पाहिला . दीपिकाला मी त्यासाठी मनापासून शुभेच्छा देते आणि तिला अपेक्षित यश मिळावे यासाठी शुभेच्छाही देते’ , असे प्रियांका म्हणाली ."
lifestyle,"सॅमसंग कंपनी आज आपला बहुप्रतिक्षित स्मार्टफोन सॅमसंग गॅलेक्सी नोट 9 हा लॉन्च करण्याच्या तयारीत आहे . 9 ऑगस्ट रोजी न्यूयॉर्कमध्ये झालेल्या एका कार्यक्रमात कंपनीने हा फोन सादर केला होता , आज दुपारी 12 वाजता नवी दिल्लीमध्ये आयोजीत एका कार्यक्रमात कंपनी हा स्मार्टफोन लॉन्च करणार आहे . कंपनीकडून या फोनमध्ये अनेक दमदार फिचर्स देण्याचा प्रय़त्न कऱण्यात आला आहे . सॅमसंग गॅलेक्सी नोट 9 च्या 6 जीबी रॅम आणि 128 जीबी स्टोरेज असलेल्या व्हेरिअंटची किमत 67 हजार 900 रुपये असणार आहे . तर , 8 जीबी रॅम आणि 512 जीबी स्टोरेज असलेल्या व्हेरिअंटची किंमत 84 हजार 900 रुपये इतकी ठेवण्यात आली आहे . एचडीएफसी बॅंकेकडून या फोनवर 6000 रुपयांच्या कॅशबॅकची ऑफर देण्यात येणार आहे . याशिवाय अॅमेझॉन आणि फ्लिपकार्टवर हा फोन खरेदी करताना एक्सचेंज ऑफर म्हणून अनुक्रमे 15 हजार 850 आणि 15 हजार 950 रुपयांपर्यंतची सूट मिळू शकते . Samsung Galaxy Note 9 स्पेसिफिकेशन – 6 . 4 इंच क्वाड एचडी + सुपर अॅमोलेड इनफिनिटी डिस्प्ले 2.0 ( रिझोल्यूशन 1440×2960 पिक्सल ) , 200 ग्रॅम इतकं या फोनचं वजन आहे . . अमेरिकेमध्ये Galaxy Note 9 मध्ये स्नॅपड्रॅगन 845 प्रोसेसर ( 2.8GHz + 1.7GHz ) असेल , तर भारतात हा हँडसेट एक्सीनॉस 9810 प्रोसेसर ( 2.7GHz + 1.7GHz ) व्हेरिअंटमध्ये उपलब्ध असेल . या फोनमध्ये 12 मेगापिक्सलचा ड्युअल रिअर कॅमेरा सेटअप आहे . सेल्फी आणि व्हिडीओ कॉलिंगसाठी 8 मेगापिक्सलचा ऑटोफोकस कॅमेरा देण्यात आला आहे . फोनमध्ये 4000 एमएएच बॅटरी असून या स्मार्टफोनसह मिळणाऱ्या S Pen ब्ल्यूटुथमध्येही काही नवे फिचर्स देण्यात आले आहेत . याचा वापर रिमोट कंट्रोलप्रमाणेही करता येणार आहे . फोटो काढण्यासाठी S Pen चा वापर करता येईल . एकदा बटन दाबल्यानंतर कॅमेरा सुरू होईल , बटन दोन वेळेस दाबल्यानंतर फ्रंट आणि रिअर कॅमेऱ्यामध्ये हवं तसं स्विच करता येईल . अवघ्या 40 सेकंद चार्ज केल्यानंतर S Pen 30 मिनिटांपर्यंत वापरता येईल . कनेक्टिव्हिटीसाठी सॅमसंग गॅलेक्सी नोट 9 मध्ये ड्युअल बॅंड वायफाय 802.11 एसी , ब्ल्यू - टुथ 5.0 , युएसबी टाइप - सी चार्जिंग पोर्ट , 3.5 एमएम हेडफोन जॅक आणि चांगल्या साउंड क्वालिटीसाठी हर्मन स्पीकर्स देण्यात आले आहेत ."
entertainment,"रणवीर सिंग आणि आलिया भट्ट स्टारर ‘गली बॉय’ सिनेमाचे चित्रीकरण सुरू झाले आहे . या सिनेमाचे काही फोटो सध्या सोशल मीडियावर व्हायरल झाले आहेत . या फोटोमध्ये आलिया आणि रणवीर दोघंही फार वेगळ्या लूकमध्ये दिसत आहे . मुंबईतील एका झोपडपट्टी परिसरात या सिनमाचे सध्या चित्रीकरण सुरू आहे . आलिया या फोटोंमध्ये हिजाब ओढलेली दिसत आहे . तर रणवीरचा लूक फारच साधा आहे . त्याचा हा लूक पाहून ‘बँड बाजा बारात’ सिनेमातील त्याच्या लूकची आठवण येते . फोटोंकडे पाहून आलिया आणि रणवीरमध्ये कोणत्यातरी कारणांमुळे भांडण झाल्याचे दिसते . त्यात आलियाचा रागावलेला चेहरा स्पष्ट दिसतो तर रणवीर तिला मनवण्याचा प्रयत्न करताना दिसत आहे . या सिनेमात रणवीर आणि आलियासोबत कल्की कोचलिनचीही महत्त्वपूर्ण भूमिका आहे . या सिनेमात ती एका रॅपरची भूमिका साकारताना दिसणार आहे . या सिनेमाच्या नावावरुन तरी सध्या सिनेमाबद्दल कोणतेही अंदाज बांधणे कठीण आहे . झोया अख्तरच्या या सिनेमाच्या निमित्ताने रणवीर आणि आलिया पहिल्यांदाच एका सिनेमात स्क्रिन शेअर करताना दिसणार आहेत . या दोन्ही कलाकारांचा उत्साह आणि एकंदर त्यांच्या अभिनयाची शैली पाहता त्यांच्या भूमिका हे दोघेही चांगलीच वठवतील यात शंका नाही . रणवीर सिंगने याआधीही झोया अख्तरसोबत ‘दिल धडकने दो’ या सिनेमात काम केले होते . पण , झोयाच्या दिग्दर्शनात काम करण्याची आलियाची ही पहिलीच वेळ आहे . दरम्यान , दोन्ही कलाकारांच्या कामाचे व्यग्र वेळापत्रक पाहता या वर्षीच्या नोव्हेंबर महिन्यात सिनेमाच्या चित्रीकरणास सुरुवात होणार आहे ."
lifestyle,"महिलांनी अधिक गांभीर्याने नोंद घ्यावी असा संशोधनातील नवा निष्कर्ष उजेडात आला आहे . वेदनाशामक गोळ्यांच्या नियमित सेवनाने ऐकण्याची क्षमता काही अंशी कमी होऊ शकते , असा इशारा तज्ज्ञांनी दिला आहे . अमेरिकेतील रोगपरिस्थिती विज्ञानशास्त्र नियतकालिकात याविषयीची माहिती नुकतीच प्रसिद्ध झाली . ‘आयब्युप्रोफेन’ वा ‘अॅसिटामिनोफेन’ या गोळ्यांच्या अतिवापरामुळे महिलांमध्ये अंदाजे पाच टक्के ऐकण्याची क्षमता गमवावी लागली . हे काही स्त्रियांमध्ये अधिकही असू शकते , असे या अभ्यासात स्पष्ट करण्यात आले आहे . ४८ ते ७३ वर्षे वयोगटातील ५४ हजार स्त्रियांच्या वैद्यकीय अहवालाची प्रयोगादरम्यान तपासणी करण्यात आली . अमेरिकेतील ब्रिगहॅम महिला रुग्णालयातील गॅरी कऱ्हान यांच्या नेतृत्वाखाली हे संशोधन करण्यात आले . ‘आयब्युप्रोफेन’ वा ‘अॅसिटामिनोफेन’ या दोन गोळ्यांच्या सेवनाने स्त्रियांमध्ये त्यांच्या ऐकू येण्याच्या क्षमतेवर काही अंशी परिणाम झाल्याचे दिसून आले . अमेरिकेत महिलांमध्ये अशा प्रकारची बधिरता असण्याचे प्रमाण जास्त आहे . याचा परिणाम तेथील राहणीमानावर होत असल्याचे संशोधकांनी म्हटले आहे . सातत्याने अॅस्पिरिन , आयब्युप्रोफेन आणि अॅसिटामिनोफेन यांसारख्या वेदनाशामक गोळय़ांचे नियमित सेवन केल्यामुळे ऐकण्याच्या क्षमतेवर परिणाम घडून येत असल्याचे त्यांनी म्हटले आहे . सतत अॅसिटामिनोफेन घेतल्याने ऐकण्याच्या क्षमतेवर मोठा परिणाम दिसून आला . मात्र यामध्ये अॅस्पिरिन घेण्याचे प्रमाण आणि त्याचा ऐकण्यावर होणारा परिणाम यावर संशोधन करण्यात संशोधकांना यश आले नाही . वेदनाशामक गोळय़ा घेताना त्याचा शरीरावर होणारा परिणाम लक्षात घेण्याची गरज असल्याचे संशोधकांनी म्हटले आहे . ( टीप : ‘ आरोग्यवार्ता ’ मधील बातम्या या जगभरातील संशोधकांनी केलेल्या वैद्यकीय संशोधनावर आधारित असतात . त्यामुळे त्यातील मतांशी ‘ लोकसत्ता ’ चा संबंध नाही . कोणताही वैद्यकीय उपचार करण्यापूर्वी आरोग्यतज्ज्ञांशी व डॉक्टरांशी सल्लामसलत करणे आवश्यक आहे . )"
entertainment,"एकीकडे सोनम विवाहबंधनात अडकली आहे . दुसरीकडे दीपिका रणवीरही लवकरच विवाहबंधनात अडकणार अशा चर्चा आहेत . पण , आता मात्र सगळ्यांचं लक्ष ‘देसी गर्ल’ प्रियांका चोप्राकडे वळलं आहे . कारण , प्रियांका हॉलिवूडमधील प्रसिद्ध गायकाला डेट करतेय अशा चर्चांना उढाण आलं आहे . काही दिवसांपूर्वी एका मुलाखतीत प्रियांकानं आपण रिलेशनशिपमध्ये असल्याचं मान्य केलं होतं पण नंतर मात्र आपलं ब्रेकअप झालं हेही सांगायला ती विसरली नाही त्यामुळे प्रियांकाच्या आयुष्यातील ती स्पेशल व्यक्ती कोण होती हे जाणून घेण्यास अनेकजण उत्सुक होते . मात्र प्रियांकानं या प्रकरणावर कायमचा पडदा पाडला . आता मात्र प्रियांका हॉलिवूड गायक निक जोनासला डेट करत असल्याच्या चर्चा ऐकायला मिळत आहे . नुकतेच ते दोघंही लॉस एन्जलिसमधील एका स्टेडिअममध्ये बेसबॉल सामना पाहायला आले होते . बेसबॉल मॅचनंतर काही जवळच्या मित्र - मैत्रिणींसोबत या दोघांनी पार्टीदेखील केली . २०१७ पासून निक आणि प्रियांकामध्ये काहीतरी शिजतंय अशा चर्चा ऐकायला मिळाल्या होत्या . गेल्यावर्षी मेट गाला रेड कार्पेट इव्हेंटमध्ये प्रियांका निकसोबत आली होती . त्यामुळे या जोडीला पाहून अनेकांच्या भुवया उंचावल्या होत्या . जिम्मी किमेलनंदेखील प्रियांकाला निकबद्दल विचारले होते त्यावेळी आम्ही एकाच लक्झरी ब्रँडचे कपडे परिधान केले असल्यानं रेड कार्पेटवरही एकत्रच आलो असं थट्टेत म्हणत तिनं वेळ मारून नेली होती ."
sports,"भारताचे प्रशिक्षक रवी शास्त्री यांनी योग्य वेळी दिलेला सल्ला अमलात आणल्यामुळे आंतरराष्ट्रीय क्रिकेटमध्ये पुनरागमन करता आले , असे दिनेश कार्तिकने सांगितले . मर्यादित षटकांच्या क्रिकेटमध्ये महेंद्रसिंग धोनी आजही अव्वल मानला जातो . युवा खेळाडू संजू सॅमसन , रिषभ पंत आणि अनुभवी पार्थिव पटेल यष्टीरक्षक - फलंदाजाच्या स्थानासाठी दरवाजा ठोठावत आहेत . सातत्यपूर्ण कामगिरी करणारा कार्तिकसुद्धा या शर्यतीत असला तरी भारताच्या चौथ्या क्रमांकाच्या फलंदाजीच्या स्थानासाठी तो उत्तम पर्याय ठरतो आहे . याबाबत कार्तिक म्हणाला , ‘‘या पद्धतीने मी अद्याप विचार करायला सुरुवात केली नाही . कारण तसा विचार केल्यास अतिरिक्त दडपण येईल . न्यूझीलंडविरुद्धच्या माझ्या कामगिरीबाबत मी समाधानी आहे . पुढील संधी मिळाल्यास त्यात सातत्य राखेन . ’’ २००४ मध्ये भारतीय संघात पदार्पण करणाऱ्या कार्तिकने आतापर्यंत अनेकदा पुनरागमन केले आहे . याचे ताजे उदाहरण म्हणजे जूनमध्ये झालेली चॅम्पियन्स करंडक क्रिकेट स्पर्धा . मनीष पांडेला दुखापत झाल्यामुळे ३२ वर्षीय कार्तिकला अखेरच्या क्षणी संघात स्थान देयात आले . इंग्लंडमध्ये त्याला एकाही सामन्यात खेळायला मिळाले नाही . परंतु त्यानंतर झालेल्या वेस्ट इंडिजविरुद्धच्या मालिकेत तब्बल तीन वर्षांनी त्याला संघात स्थान मिळाले . संधी मिळालेल्या तीन सामन्यांपैकी दोन सामन्यांत त्याने नाबाद ५० आणि ४८ धावा केल्या . गेल्या दोन वर्षांत कार्तिक स्थानिक क्रिकेटमध्येही सातत्याने धावा करीत आहे . दुलीप करंडक क्रिकेट स्पध्रेत दोन शतके झळकावल्यानंतर त्याला न्यूझीलंडविरुद्धच्या मालिकेसाठी भारतीय संघात स्थान मिळाले . या मालिकेत त्याला तिन्ही सामन्यांत खेळायची संधी मिळाली . त्याने सलामीच्या सामन्यात पाचव्या क्रमांकावर फलंदाजीला उतरत महत्त्वपूर्ण ३७ धावा केल्या . मग पुण्यातील दुसऱ्या सामन्यात चौथ्या क्रमांकावर फलंदाजी करताना त्याने नाबाद ६४ धावा करून भारताला मालिकेत बरोबरी साधून दिली . सलामीची कसोटी जिंकण्याचे पहिले लक्ष्य – वृद्धिमान साहा कोलकाता : ईडन गार्डन्सवरील सलामीची कसोटी जिंकण्याचे संघाचे पहिले लक्ष्य असेल . त्यानंतर याच विजयी आविर्भावात श्रीलंकेविरुद्धच्या मालिकेवर वर्चस्व राखता येईल , असे भारताचा यष्टीरक्षक वृद्धिमान साहाने सांगितले . ‘‘आम्ही अजूनही खेळपट्टी पाहिलेली नाही . परंतु पहिली कसोटी जिंकणे अतिशय महत्त्वाचे असेल . प्रत्येक सामना हा तसा महत्त्वाचा असतो , कारण त्यात वेगवेगळी आव्हाने असतात . त्यामुळे सामन्यागणिक आम्ही रणनीती आखणार आहोत . श्रीलंकेविरुद्ध कामगिरी चांगली झाली , तर दक्षिण आफ्रिकेविरुद्धच्या मालिकेचा सकारात्मक विचार करता येईल , ’’ असे साहाने सांगितले . श्रीलंकेविरुद्धच्या पहिल्या कसोटी सामन्याला १६ नोव्हेंबरपासून प्रारंभ होणार आहे ."
entertainment,"यंदाचा आयपीएलचा हंगाम फक्त क्रिकेटपटूंसाठीच नाही तर क्रीडारसिकांसाठीसुद्धा परवणीच ठरत आहे . प्रत्येक सामन्यामध्ये अगदी शेवटच्या मिनिटापर्यंत होणारा खेळ आणि दमदार खेळाचं प्रदर्शन करणारे खेळाडू या दोन गोष्टींच्या जोरावर आयपीएलने क्रिकेटर रसिकांच्या मनात कायमचं स्थान मिळवलं आहे . अशा या यंदाच्या आयपीएलच्या ११व्या हंगामात किंग खानचा कोलकाता नाइट रायडर्स हा संघ भलताच चर्चेत आहे . गुणतालिकेत तिसऱ्या स्थानावर असणाऱ्या या संघावर कितीही नाही म्हटलं तरीही बॉलिवूडचा बराच प्रभाव असल्याचं दिसून येत आहे . सोशल मीडियावर ‘रेड चिलीज एंटरटेन्मेंट’च्या अधिकृत पेजवरुन पोस्ट करण्यात आलेला व्हिडिओ पाहून हा अंदाज सहज लावता येत आहे . क्रिकेटच्या मैदानावर प्रभावीपणे फलंदाजी आणि गोलंदाजी करणाऱ्या केकेआरच्या खेळाडूंनी त्यांच्या अभिनय कौशल्याची एक झलक दाखवली आहे . या व्हिडिओमध्ये केकेआरच्या खेळाडूंवरही किंग खान म्हणजेच बॉलिवूड अभिनेता शाहरुख खानची जादू झाल्याचंच म्हणावं लागेल . कारण हे खेळाडू चक्क शाहरुखच्या चित्रपटातील डायलॉग त्यांच्या अंदाजात सादर करत आहेत . केकेआरच्या परदेशी खेळाडूंनीही किंग खानची डायलॉगबाजी ऐकल्यानंतर आपल्या अभिनय कौशल्याची झलक दाखवली आहे . ज्यामध्ये काही भारतीय खेळाडूंचाही समावेश आहे . ख्रिस लिन , सुनील नारायण , पियुष चावला , दिनेश कार्तिक , रॉबिन उत्थप्पा हे सर्व खेळाडू शाहरुखच्या चित्रपटातील त्याचे काही गाजलेले डायलॉग म्हणताना आणि त्याची नक्कल करताना दिसत आहेत . वाचा : IPL 2018 – शिक्षणासाठी मुंबई इंडियन्सच्या ‘या’ खेळाडूने सोडलं क्रिकेट शाहरुखच्या ‘रईस’ या चित्रपटातील ‘बॅटरी नही बोलनेका’ हा डायलॉग ख्रिस लिन म्हणत असून , हे वाक्य बोलतानाचा त्याचा अंदाज अनेकांच्याच चेहऱ्यावर हसू आणत आहे . तर सुनील नारायणचीही अशीच काहीशी अव्था झाली आहे . पियुष चावला आणि दिनेश कार्तिक या स्पर्धेमध्ये चांगली कामगिरी करत असल्याचं व्हिडिओ पाहून लक्षात येत आहे . त्यामुळे चित्रपटसृष्टीत या अभिनेत्यांची निवड होऊ शकते असा विचार चाहत्यांच्या मनातही घर करुन जातोय . हा झाला विनोदाचा मुद्दा . पण , शाहरुखचे डायलॉग म्हणत असताना प्रत्येक खेळाडूच्या चेहऱ्यावर असणारा आनंद , कुतूहल आणि उत्साह यामुळे केकेआरच्या खेळाडूंची ही एसआरके स्टाइल सुपरहिट आले असंच म्हणावं लागेल ."
sports,"यंदा पाचव्या पर्वात १२ संघ , १३०हून अधिक सामने आणि १३ आठवडय़ांचा थरार लीगच्या सूत्राने खेळाचे अर्थकारण बदलू शकते , हा विश्वास देणारी इंडियन प्रीमियर लीग ( आयपीएल ) ट्वेन्टी - २० क्रिकेट स्पर्धा यंदा दशकपूर्तीच्या उंबरठय़ावर आहे . मात्र गेल्या दहा वर्षांत दहा संघापर्यंतची उंची गाठून नंतर पुन्हा आठ संघांपर्यंत मर्यादित राहणाऱ्या आयपीएलपेक्षा प्रो कबड्डी लीगचा दम भारी असल्याचे प्रत्ययास येत आहे . प्रो कबड्डीचे गेल्या तीन वर्षांत चार यशस्वी हंगाम झाले . मात्र आता पाचव्या पर्वात या लीगचे स्वरूप विस्तारणार आहे . जुलैमध्ये सुरू होणाऱ्या यंदाच्या हंगामात १२ संघांमध्ये १३०हून अधिक सामने असा १३ आठवडय़ांचा जागतिक फुटबॉल लीगसारखा हंगाम कबड्डीरसिकांना अनुभवता येणार आहे . २००८मध्ये आठ संघांसह आयपीएलची मुहूर्तमेढ रोवण्यात आली होती . त्यानंतर २०११मध्ये ही संघसंख्या दहापर्यंत गेली . नंतर २०१२ आणि २०१३मध्ये ती नऊपर्यंत खाली आली . मग आयपीएल डागाळल्यामुळे मागील तीन वष्रे ओळीने आठ संघांमध्येच आयपीएलचा विस्तार खुंटला आहे . मात्र प्रो कबड्डीच्या आगामी हंगामात चार संघ वाढणार आहे . तामिळनाडू , गुजरात , उत्तर प्रदेश आणि हरयाणा या राज्यांशी निगडित ते संघ असतील . सध्या प्रो कबड्डीत बेंगळुरू , हैदराबाद / विशाखापट्टणम् , मुंबई , पुणे , दिल्ली , कोलकाता , जयपूर आणि पाटणा असे आठ संघ समाविष्ट आहेत . ‘‘प्रो कबड्डीमधील संघांची संख्या वाढल्यामुळे भौगोलिक दृष्टय़ा प्रो कबड्डीने अन्य भारतीय खेळांमधील लीगना सहज मागे टाकले आहे . कारण येत्या हंगामात ११ राज्यांमधील १२ संघ खेळणार आहेत . लीगच्या विस्तारासाठी सर्व भागधारकांनी पुढाकार घेतल्यामुळे शक्य होत आहे , ’’ अशी माहिती प्रो कबड्डीच्या संयोजकांनी दिली आहे . परंपरागत खेळाने आधुनिकतेची कास धरून रूपांतरण केल्यानंतर लीगच्या स्वरूपात ती कशी यशस्वी होऊ शकते , याचे प्रो कबड्डी हे उत्तम उदाहरण आहे . - जनार्दनसिंग गेहलोत , आंतरराष्ट्रीय कबड्डी महासंघाचे अध्यक्ष"
sports,"खेळाडूंच्या मानधनात वाढ करण्याचा प्रस्ताव भारतीय क्रिकेट नियामक मंडळाच्या ( बीसीसीआय ) प्रशासकीय समितीने स्वीकारला आहे . प्रशासकीय समिती खेळाडूंच्या मानधनाचा आराखडा नव्याने बनवणार आहे . पण त्यापूर्वी भारताचे मुख्य प्रशिक्षक रवी शास्त्री यांनी फक्त कसोटी क्रिकेट खेळणाऱ्या चेतेश्वर पुजाराची मानधनाच्या आराखडय़ात ‘अ’ श्रेणी कायम असावी , असे मत व्यक्त केले आहे . प्रशासकीय समितीबरोबरच्या बैठकीला भारताचा कर्णधार विराट कोहली आणि माजी कर्णधार महेंद्रसिंग धोनी यांच्यासह शास्त्रीदेखील उपस्थित होते . या बैठकीमध्ये खेळाडूंचे मानधन आणि आगामी वर्षांतील क्रिकेटचे वेळापत्रक यावर चर्चा करण्यात आली . या बैठकीनंतर खेळाडू किती आंतरराष्ट्रीय सामने खेळतात , त्यावर त्यांचे मानधन आणि आराखडय़ातील दर्जा ठरवण्यात यावा , अशी चर्चा सुरू होती . सध्याच्या घडीला पुजारा हा फक्त कसोटी क्रिकेटमध्येच भारताचे प्रतिनिधित्व करीत आहे . त्यामुळे अन्य खेळाडूंपेक्षा त्याचे आंतरराष्ट्रीय सामने कमी होतील आणि त्यानुसार त्याचा आराखडय़ातील दर्जा बदलला जाऊ शकतो . हे सारे पाहता शास्त्री यांनी केलेले विधान सूचक आहे . कारण आतापर्यंतच्या कसोटी सामन्यांमध्ये पुजाराकडून सातत्यपूर्ण कामगिरी पाहायला मिळाली आहे . पण एकदिवसीय आणि ट्वेन्टी - २० सामन्यांमध्ये त्याला देशाचे प्रतिनिधित्व करायची फारशी संधी मिळालेली नाही . चेतेश्वर पुजारासारख्या खेळाडूची मानधनाच्या आराखडय़ातील ‘अ’ श्रेणी कायम ठेवण्यात यावी , असे शास्त्री यांनी सांगितले . धोनी आणि कोहली एकमेकांचा आदर करतात कोहली आणि धोनी यांच्यामध्ये चांगले संबंध नसल्याची चर्चा होत असली तरी ही गोष्ट खरी नाही . कोहली आणि धोनी या दोघांची शैली भिन्न आहे . धोनी शांत स्वभावाचा आहे , तर कोहली अधिक परिपक्व होत आहे . पण हे दोघे एकमेकांचा नेहमीच आदर करतात , असे शास्त्री यांनी सांगितले ."
lifestyle,भारतीय रेल्वेने ऑनलाइन तिकीट बुकींगची सुविधा उपलब्ध करुन देऊन प्रवाशांचे काम सोपे केले आहे . तुम्ही जर ऑनलाईन तिकीट बुक करत असाल तर तुमच्यासाठी ही बातमी नक्कीच महत्त्वाची आहे . IRCTC सातत्याने आपल्या ग्राहकांना एकाहून एक उत्तम सुविधा देण्याचा प्रयत्न करत असते . रेल्वेने तिकीट बुकींगच्या नियमांमध्ये काही बदल केले आहेत . यामुळे प्रवाशांचे काम आणखी सोपे होणार आहे . सध्या प्रवाशांना आपल्या ऑनलाईन अकाऊंटचा वापर करुन महिन्याला ६ वेळा ऑनलाईन तिकीटे काढता येतात . मात्र आता IRCTC ने ही मर्यादा वाढवली आहे . आता काही युजर्स महिन्याला १२ वेळा तिकीट बुक करता येणार आहे . मात्र यासाठी एक अट ठेवण्यात आली आहे . ती म्हणजे जर तुम्हाला १२ तिकीटे काढण्याची मुभा हवी असेल तर प्रवाशांना आपले आधार कार्ड IRCTC अकाऊंटशी लिंक करावे लागणार आहे . याशिवाय आणखी एक बदल करण्यात आला आहे . प्रवाशांना आपली माहिती भरण्यासाठी आता केवळ २५ सेकंद मिळणार आहेत . याआधी हा कालावधी जास्त असल्याने प्रवासी शांतपणे माहिती भरु शकत होते . पण आता अतिशय कमी वेळात ही माहिती भरावी लागणार आहे . आता आधार कार्ड कसे लिंक करायचे असा प्रश्न तुम्हाला नक्कीच पडला असेल तर त्यासाठी खाली महत्त्वपूर्ण टप्पे देण्यात आले आहेत . १ . IRCTC ला आपला आधार क्रमांक लिंक करण्यासाठी युजरला IRCTC अकाऊंटमध्ये जावे लागेल . २ . माय प्रोफाईलमध्ये जाऊन अपडेट आधार या पर्यायावर क्लिक करावे लागेल . ३ . त्यानंतर आधार कार्डला लिंक असलेल्या मोबाईल क्रमांकावर एक ओटीपी येईल . हा ओटीपी IRCTC वर टाकावा लागेल . ४ . अशा पद्धतीने तुमचा आधार क्रमांक IRCTC अकाऊंटशी लिंक होईल . यानंतर तुम्ही एका महिन्यात १२ तिकीट बुक करु शकणार आहात .
sports,"आज भारताचा माजी कर्णधार सौरभ गांगुलीचा वाढदिवस आहे . त्याबद्दल गांगुलीला म्हणजेच सर्वांच्या लाडक्या दादाला सचिन , सेहवागसह अनेकांनी वाढदिवसाच्या शुभेच्छा दिल्या आहेत . सचिन तेंडुलकरने तर दादाला त्याच्या मातृभाषेतून म्हणजेच बंगालीतून ट्विटरवर शुभेच्छा दिल्या आहेत . ' दादा आज तुमचा वाढदिवस आहे , वाढदिवसानिमित्त तुम्हाला सदैव दादागिरी करण्याची ताकद येवो , वाढदिवसाच्या शुभेच्छा ' अशा आशयाचे ट्विट करून सचिनने दादाला शुभेच्छा दिल्या आहेत . विरेंद्र सेहवागनेही दादाला ट्विटरवरुन वाढदिवसाच्या शुभेच्छा दिल्या आहेत . त्याचबरोबर , लोकेश राहुल , विराट कोहली , प्रग्यान ओझा , मोहम्मद कैफ , व्ही . व्ही . एस . लक्ष्मण , यांनीही दादाला ट्विटरवरून शुभेच्छा दिल्या आहेत . दरम्यान , सौरभ गांगुली ( जन्म जुलै 8 , इ . स . 1972 ) भारताकडून कसोटी व एकदिवसीय क्रिकेट खेळणारा क्रिकेट खेळाडू . सौरव गांगुली नावापेक्षा जास्त दादा या नावानेच गांगुलीची खरी ओळख . सौरव गांगुली डाव्या हाताने फलंदाजी तर उजव्या हाताने मध्यमगती गोलंदाजी करणारा खेळाडू . गांगुलीने भारताकडून 100 पेक्षा जास्त कसोटी सामने तर 300 पेक्षा अधिक एकदिवसीय सामने खेळले आहेत . गांगुलीने भारताकडून 113 कसोटी सामन्यामधून 42.17 च्या सरासरीने आणि 16 शतकांच्या मदतीने 7212 धावा केल्या आहेत . तर , 311 एकदिवसीय सामन्यात 41.02 च्या सरासरीने आणि 22 शतकांच्या मदतीने 11363 धावा केल्या आहेत . त्याचबरोबर , गोलंदाजीत गांगुलीने कसोटी सामन्यात 32 तर एकदिवसीय सामन्यात 100 बळींचा आकडा पूर्ण केला आहे . एकदिवसीय सामन्यात 10000 धावांचा टप्पा पार करणारा गांगुली हा जगातील जगातील सातवा तर भारताचा सचिन तेंडुलकरनंतर दुसरा खेळाडू आहे . याशिवाय गांगुलीने 2000 - 2005 दरम्यान भारतीय संघाचे नेतृत्व केले . सौरभ गांगुलीच्या कार्यकाळात भारतीय चांगल्या पर्वाला सुरवात झाली ."
lifestyle,"८ मार्च आला की जागतिक स्तरावर महिलांचे कौतुक सुरु होताना दिसते . आपले आयुष्य वेचून स्वतःला सिद्ध केलेल्या महिला , प्रतिकूल परिस्थितीवर मात करत स्वतःचे वेगळेपण जपणाऱ्या महिलांचा यानिमित्ताने गजर केला जातो . आता हा दिवस साजरा करण्यासाठी सगळीकडे जोरदार तयारी सुरु असतानाच बाजारातही जोरदार धामधूम पाहायला मिळते . खरेदी करणे ही जिच्यासाठी सर्वात आवडती गोष्ट आहे त्या महिलांसाठी या खास दिवसाचे औचित्य साधत बाजारात वेगवेगळ्या कंपन्या आणि मॉलमध्ये विविध ऑफर्सची लयलूट करण्यात आली आहे . त्यामुळे महिलांनाही काही खरेदी करायची असल्यास त्यांच्यासाठी या ऑफर्स उत्तम संधी ठरु शकतात . आपली आई , बहीण , बायको , मैत्रिण यांना काही भेटवस्तू द्यायची असेल तर या ऑफर्समुळे सर्वांनाच चांगले पर्याय उपलब्ध होतील . या नेमक्या ऑफर्स काय आहेत पाहूया… . बिग बझार – बिग बझार या शॉपिंग सेंटरने महिला दिनानिमित्त खास ऑफर जाहीर केली आहे . यामध्ये महिला आणि लहान मुलांच्या पादत्राणांच्या किंमतीवर विशेष सूट देण्यात आली आहे . ५९९ रुपये किंवा त्याहून जास्त किंमतीची पादत्राणे खरेदी केल्यास ग्राहकांना २०० रुपयांची सूट मिळणार आहे . ग्राहकांना या ऑफरचा ११ मार्चपर्यंत लाभ घेता येणार आहे . जबाँग डॉट कॉम – खरेदीसाठी प्रसिद्ध असणाऱ्या जबाँग या वेबसाइटवरही महिला दिनानिमित्ताने विशेष ऑफर देण्यात आली आहे . यामध्ये कपडे आणि इतर उत्पादनांवर ६० टक्क्यांपर्यंत सूट देण्यात येणार आहे . याशिवाय १० टक्के अधिक सूट देण्यात येणार आहे . त्यामुळे महिलांना महिला दिनानिमित्ताने काही खरेदी करायची असल्यास त्यांच्यासाठी ही उत्तम संधी ठरु शकते . अॅमेझॉन – अॅमेझॉन या ऑनलवाइन शॉपिंग पोर्टलवरही ३० ते ७० टक्क्यांपर्यंत सूट जाहीर करण्यात आली आहे . यामध्ये दागिने , कपडे , पादत्राणे , गॉगल , घड्याळे यांसारख्या गोष्टींवर ऑफर्स असल्याचे अॅमेझॉनवर दिसत आहे . त्यामुळे तुम्ही काही खरेदी करण्याचा विचार करत असाल तर ही ऑफर तुमच्यासाठी निश्चितच फायदेशीर ठरु शकते . मॅड ओव्ह डोनट्स – विविध फूड चेन आणि हॉटेल्सही महिला दिनानिमित्ताने ऑफर्स देण्यात मागे नाहीत . मॅड ओव्हर डोनट्स या फूड चेनने एक अनोखी ऑफर दिली आहे . यामध्ये महिलांना खाण्याच्या पदार्थांवर तुमच्या वयाइतकी सूट मिळणार आहे . त्यामुळे सर्वच वयोगटातील महिलांसाठी ही एक उत्तम संधी आहे . हॉटेल – मुंबई , पुणे यांबरोबरच देशभरातील अनेक मोठमोठ्या हॉटेल्समध्ये महिलांना ८ मार्चच्या निमित्ताने पदार्थांवर आकर्षक ऑफर्स देण्यात आल्या आहेत . त्यामुळे महिला दिनाचे औचित्य साधत तुम्हाला हा दिवस सेलिब्रेट करायचा असेल तर तुमच्याकडे अनेक पर्याय उपलब्ध आहेत . एमआरपी , प्लेट अँड पी , १४४१ पिझ्झेरिया , बीकेसी डाईव्ह , द बोस्टन बट , द गुड वाईफ , रियुनियन बार अँड किचन , टी ट्रेल अशा अनेक मोठ्या रेस्टॉरंटमध्ये या ऑफर्स देण्यात आल्या आहेत ."
lifestyle,"किशोरवयीन मुलींनी डाएटिंग केल्यास त्या धूम्रपान व मद्यपान या वाईट सवयींच्या आहारी जाण्याची शक्यता जास्त असते व त्यांच्या आरोग्यास ते हानिकारक असते शिवाय त्यामुळे त्यांच्या वर्तनातही अनिष्ट बदल होत असतात असे एका अभ्यासात दिसून आले आहे . कॅनडातील वॉटर्लू विद्यापीठाच्या संशोधकांनी म्हटले आहे की , ज्या मुली डाएटिंग करतात त्यांच्यात तीन वर्षांनंतर वर्तनात वाईट बदल दिसून आले आहेत . जेवण टाळण्यामुळे या मुलींच्या वर्तनात बदल होत असल्याचे अमंदा राफोल यांचे म्हणणे आहे . डाएटिंगमुळे शरीराचा समतोल राहात नाही . तीन वर्षांत अनेक मुलींनी केव्हा ना केव्हा तरी डाएटिंग केले होते कारण त्यांच्यावर पौगंडावस्थेत असताना वजन वाढल्याने समाजाकडून शरीर सडपातळ ठेवण्यासाठी अप्रत्यक्ष दबाव होता , बहुतेक देशात याच कारणातून त्या डाएटिंग करतात व त्याचा परिणाम म्हणून त्या पुढे न्याहारी टाळू लागतात तसेच धूम्रपान व मद्यपानाच्या आहारी जातात . डाएटिंग करणाऱ्या मुली धूम्रपान व न्याहारी टाळण्याकडे वळण्याची शक्यता १ . ६ पट , तर मद्यपानाकडे वळण्याची शक्यता दीडपट असते , त्यामुळे आहार कमी करणे हानिकारक असते . कारण त्यामुळे काही चांगले होण्यापेक्षा हानी अधिक असते त्यापेक्षा संपूर्ण आरोग्यावर लक्ष केंद्रित करून वजन कमी करावे . त्यासाठी डाएटिंग करण्याची गरज नाही . ओंटारिओतील माध्यमिक शाळेतील ३३०० मुली या प्रयोगात सहभागी होत्या ."
lifestyle,"कुठेही प्रवासाला निघाल्यावर रस्त्याच्या बाजूला किलोमीटरचे आकडे दाखवण्यासाठी लावलेले दगड आपले लक्ष्य वेधून घेतात . या दगडांवर गाव , शहरांची नावे त्यांच्या अंतरासहीत दर्शवलेली असतात . मात्र अनेकदा या दगडांचे रंग वेगवेगळे का असा प्रश्न पडतो . म्हणजे काळा , पिवळा , हिरवा , पांढरा अशा वेगवेगळ्या रंगानी या दगडांचे शेंडे रंगवले जातात . आता त्यामागेही खास कारणं आहे . हा प्रत्येक रंग काहीतरी सांगत असतो . मात्र अनेकांना त्या रंगाचा अर्थ ठाऊक नसतो . लांबच्या प्रवासाला जाताना या दगडांच्या रंगांवरून अंतराचा आणि रस्त्याचा अंदाज बांधता येऊ शकतो . म्हणूनच जाणून घेऊयात कोणत्या रंगाच्या दगडाचा काय अर्थ असतो . हिरवा - पांढरा दगड हिरवा - पांढऱ्या मैलाचा दगड राज्य महामार्ग सुचित करतो . या रस्त्यांच्या देखरेखीची जबाबदारी राज्य सरकारची असते . पिवळा - पांढरा दगड पिवळा - पांढऱ्या रंगाचा मैलाचा दगड राष्ट्रीय महामार्ग दर्शवण्यासाठी वापरला जातो . जर रस्त्याच्याकडेला पिवळ्या पांढऱ्या दगडांवर अंतर लिहीलेले दिसले तर तुम्ही राष्ट्रीय महामार्गावरून प्रवास करत आहात असे समजावे . पिवळा - पांढऱ्या रंगाचा दगड हा राष्ट्रीय महामार्गावरच वापरला जातो . नारंगी - पांढरा दगड नारंगी - पांढऱ्या रंगाच्या दगडाचा अर्थ असा होतो की तो रस्ता ‘प्रधानमंत्री ग्रामीण सडक योजने’अंतर्गत बांधण्यात आला आहे . मुख्य महामार्गापासून एखाद्या गावाला जोणाऱ्या रस्त्यावर हे नारंगी पांढरे दगड दिसतात . निळा किंवा काळा पांढरा दगड प्रवासादरम्यान निळ्या आणि पांढऱ्या किंवा काळ्या आणि पांढऱ्या रंगाचा दगड दिसल्यास तुम्ही एखाद्या मोठ्या शहराजवळ आहात असे समजावे . हे रस्ते त्या शहराच्या जिल्ह्याच्या अंतर्गत असतात . जिल्हा प्रशासन त्यांच्या देखरेखीची काळजी घेते ."
lifestyle,"नाटक - सिनेमाला नियमित जाण्याने किंवा वस्तुसंग्रहालयांना भेटी दिल्याने वृद्धावस्थेत नैराश्याचा विकार जडण्याची शक्यता मोठय़ा प्रमाणावर कमी होते , असे एका अभ्यासात आढळले आहे . इंग्लंडमधील लंडन महाविद्यालय विद्यापीठातील संशोधकांनी हा अभ्यास केला आहे . वयाची पन्नाशी ओलांडण्यावर निर्माण होणारा नैराश्याचा धोका आणि सांस्कृतिक कार्यक्रमांना हजेरी लावण्याचे व्यक्तीचे प्रमाण यांच्यात सुस्पष्ट संबंध असल्याचे त्यांना आढळून आले . सांस्कृतिक कार्यक्रमांचा आस्वाद घेतल्याने नैराश्याला सामोरे जाणे , त्यातून बाहेर पडणे तर शक्य होतेच , शिवाय नैराश्यापासून दूर राहण्यासाठी हा अशा कार्यक्रमांचा फायदा होतो , असे या पाहणीत दिसून आले . या प्रकारचा हा पहिलाच अभ्यास असल्याचा दावा या संशोधकांनी केला आहे . हा अभ्यास अहवाल ‘ब्रिटिश जर्नल ऑफ सायकॅस्ट्री’मध्ये प्रसिद्ध झाला आहे . जे लोक दर काही महिन्यांनी सिनेमा किंवा नाटकाला जातात किंवा प्रदर्शनांना भेटी देतात , त्यांच्यात नैराश्य निर्माण होण्याची शक्यता ३२ टक्क्यांनी कमी होते . ज्या व्यक्ती महिन्याला एकदा किंवा त्याहून अधिक वेळा अशा कार्यक्रमांचा आस्वाद घेतात , त्यांच्यात तर हा धोका निम्मा म्हणजे ४८ टक्क्यांनी कमी होतो , असे आढळले आहे . या शोध प्रबंधाचे वरिष्ठ लेखक डायसी फॅन्कोर्ट म्हणाले की , साधारणपणे लोकांना आहार , व्यायामाचे शारीरिक आणि मानसिक आरोग्यासाठी होणारे लाभ माहीत असतात . पण सांस्कृतिक उपक्रमांचेही असेच फायदे आहेत , याबाबत फारशी माहिती कोणाला नाही . पन्नाशी ओलांडलेल्या दोन हजारांहून अधिक व्यक्तींबाबत माहितीचे विश्लेषण करून हे निष्कर्ष काढण्यात आले आहेत . हे सर्वजण ‘लाँग रनिंग इंग्लिश लॉन्जिटय़ुडिनल स्टडी ऑफ एजिंग’ या अभ्यास अभियानात सहभागी झाले होते ."
lifestyle,"वजन घटविण्याच्या शस्त्रक्रियेमुळे त्वचेच्या कर्करोगाचा धोका कमी होत असल्याचे नुकत्याच करण्यात आलेल्या संशोधनात स्पष्ट झाले आहे . लठ्ठपणामुळे त्वचेच्या कर्करोगाचा धोका अधिक असतो . वजन घटविण्यासंदर्भातील अभ्यासात वजन घटविण्याची शस्त्रक्रिया कर्करोगाचा धोका कमी करत असल्याचे म्हटले आहे . लठ्ठपणा , वजन घटविणे आणि घातक मॅलिग्नंट मेलानोमा ( कर्करोगाची प्राथमिक अवस्था ) यांचा अभ्यास केल्यानंतर हे संशोधन मांडण्यात आले आहे . स्विडनमधील गोथेनबर्ग विद्यापीठातील संशोधकांनी स्विडनमधील वजन घटविण्याची शस्त्रक्रिया केलेल्यांच्या प्रकरणांचा अभ्यास केला . वजन घटविण्याची शस्त्रक्रिया केलेल्या २००७ मधील रुग्णांचे वय , लिंग , कर्करोगाच्या धोक्याची पातळी , वजन आणि उपचार या संदर्भाची नोंद घेतली . धोक्याची पातळी आणि शस्त्रक्रिया यांचा अभ्यास करण्यात आला . वजन घटविण्याची शस्त्रक्रिया केल्याने कर्करोगाचा धोका कमी होत असल्याचे संशोधकांना आढळले . १८ वर्षांच्या कालावधीचा आढावा घेतल्यानंतर शस्त्रक्रियेमुळे कर्करोगाच्या प्राथमिक पातळीचा ( मॅलिग्नंट मेलानोमा ) धोका ६१ टक्क्यांनी तर त्वचेच्या कर्करोगाचा धोका ४२ टक्क्यांनी कमी होत असल्याचे स्पष्ट झाले . वजन घटविण्याच्या शस्त्रक्रियेमुळे त्वचेच्या कर्करोगाला पूरक पेशी नष्ट होतात , असे संशोधकांनी सांगितले ."
sports,"लिओनेल मेस्सीने चॅंपियन्स लीगमधील गोलांचे शतक पूर्ण केल्यानंतर काही दिवसांतच ख्रिस्तियानो रोनाल्डोने फुटबॉल कारकिर्दीतील पन्नासावी हॅट्ट्रिक केली . जगातील अनेक फुटबॉलपटू एखादी हॅट्ट्रिक केली तरी खूश होतात . सुपरस्टार रोनाल्डोने तर याचा धडाकाच लावला आहे . त्याने ला लिगामध्ये ( स्पॅनिश लीग ) चार गोल करत रेयाल माद्रिदला गिरोनाविरुद्ध ६ - ३ असा विजय मिळवून दिला . त्याची रेयाल माद्रिदकडून खेळतानाची ही ४४ वी हॅट्ट्रिक , तर व्यावसायिक फुटबॉल लढतीतील ४५ वी . यापैकी एक हॅट्ट्रिक , तर त्याने मॅंचेस्टर युनायटेडकडून खेळताना केली आहे . याशिवाय त्याने पोर्तुगालकडून खेळताना पाचदा हॅट्ट्रिक केली आहे . हॅट्ट्रिकवीर रोनाल्डोने एका सामन्यात तीन गोल ४१ वेळा केले आहेत . त्याने एका सामन्यात चार गोल सात वेळा , तर पाच गोल दोनदा केले पहिल्या हॅट्ट्रिकनंतर १० वर्षे २ महिन्यांत पन्नासावी हॅट्ट्रिक रोनाल्डोची ला लीगामधील सर्वाधिक ३४ वी हॅट्ट्रिक त्याने चॅंपियन्स लीगमध्ये सात , कोपा डे रे मध्ये दोनदा आणि विश्वकरंडक क्लब स्पर्धेत एकदा हॅट्ट्रिक केली आहे पोर्तुगालकडून खेळताना चार हॅट्ट्रिक विश्वकरंडक पात्रता स्पर्धेत , तर एक युरोपिय पात्रता स्पर्धेत सर्वाधिक नऊ हॅट्ट्रिक २०१४ - १५ च्या मोसमात सेविलाविरुद्ध पाच हॅट्ट्रिक , कोणत्याही प्रतिस्पर्ध्यांत सर्वाधिक ॲटलेटिकोविरुद्ध तीनदा हॅट्ट्रिक ; पण बार्सिलोनाविरुद्ध एकही नाही"
entertainment,"नातं यशस्वी करायला खूप मोठमोठय़ा गोष्टी कराव्या लागत नाहीत . जगणं आनंदी करायला लागतात त्या छोटय़ा छोटय़ा गोष्टी . हे अगदी सहजपणे सांगणारी कलाकृती म्हणजे ‘लिटल थिंग्ज’ ही वेब सीरिज . सिनेमांतल्या नायक - नायिकांबद्दल केमिस्ट्री हा शब्द नेहमी लिहिला , वाचला , ऐकला जातो . केमिस्ट्री म्हणजे दोन प्रमुख पात्रांचं एकमेकांसोबत असलेलं टय़ुनिंग , एकमेकांना दिलेली दाद , एकमेकांचं केलेलं कौतुक . हे सगळं पडद्यावर बघताना प्रेक्षकांकडून मिळणारी वाहवा त्या केमिस्ट्रीला मिळालेली पावती असते . अशीच जबरदस्त केमिस्ट्री बघायची असेल तर ‘लिटल थिंग्ज’ ही वेब सीरिज बघाच . काव्या कुलकर्णी आणि ध्रुव सेहगल हे दोघे एकत्र राहत असतात . त्यांच्या रोजच्या जगण्यात वाद , राग , गमती , प्रेम , मतभेद असं सगळं असतं . काव्या आणि ध्रुव एकमेकांच्या प्रेमात असतात . एकमेकांना समजून घेणारंी ही जोडी . त्यांच्या जगण्यात सहजता आहे , काहीही कृत्रिमपणा नाही . मुळात या वेब सीरिजला साचेबद्ध कथावस्तूच नाही . फक्त दृश्यांची , जगण्याची , नात्यातील मर्मबंध अनुभवण्याची ही दृश्यमाला आहे . फक्त बघत राहावं आणि अनुभवत राहावी अशी . तरुण मनाचा , कोणत्याही वयाचा प्रेक्षक या दृश्यमालेशी सांगड घालेल . प्रत्येक भाग मनाला आनंद देणारा , प्रफुल्लित करणारा आहे . त्यामुळे काव्या आणि ध्रुव हे प्रेक्षकांना आपले वाटू लागतात . कुठलीही गोष्टी थोपण्याचा वा पुरस्कार करण्याचा अट्टहास यात नाही . कारण नातं तयार होतंच मुळात छोटय़ा छोटय़ा गोष्टींपासून ! नवरा , बॉयफ्रेण्ड , जोडीदार कसा असावा , नातं कसं असावं , ते दोघंही छोटय़ा छोटय़ा गोष्टींमधून नातं कसं टवटवीत ठेवतात हे सगळं या सीरिजमधून कळेल . ही सीरिज बघताना दोघे लिव्ह इनमध्ये राहताहेत की त्यांनी लग्न केलंय ते स्पष्ट होत नाही आणि त्याची गरज आहेच कुठे ? लग्न वा प्रेम या टॅगखाली अडकण्यापेक्षा दोघांमध्ये ‘कम्पॅटिबल’ असणं महत्त्वाचं असतं . यातील काव्या प्रेमात पाडतेच , पण या सीरिजचा खरा किंग आहे तो ध्रुव ! पार्टनर कसा असावा तर ध्रुवसारखा . तो तिला समजून घेतो , पण तो उगाच जड , अति परिपक्व , कंटाळवाणा नाही . मुळात दोघेही अल्लड आणि तरीही परिपक्व आहेत . तो तिच्या आधीच्या सर्व प्रेमप्रकरणांवर तिच्याशी गमतीने बोलतो ; पण कधी तोही चिडतो . त्याची प्रत्येक कृती , देहबोली अगदी कूल आहे . तो मोकळ्या मनाचा आहे . गणितात पीएचडी करतोय आणि त्याच भाषेत तो तिला बरेचदा व्यावहारिक बौद्धिकं देत असतो ; जे समजायला ऐकायला बिलकूलही जड नसतं . मिथिला पालकर आता सगळ्यांनाच माहिती आहे . उत्स्फूर्तता हा तिच्या अभिनयातील गुण आहे . आवाजावरील नियंत्रण , सुसंगत शब्दफेक , अत्यंत भावदर्शी चेहरा या बळावर तिने ही वेब सीरिज आणि काव्या जिवंत केलीय . ध्रुव सेहगल यानेच या सीरिजचं लेखन केलंय . या दोघांचे व्हिडीओज यापूर्वीच लोकप्रिय झाले आहेत . ‘लिटल थिंग्ज’ या सीरिजचे पाच भाग आहेत तेही अगदी पंधरा सोळा मिनिटांचेच ; पण प्रत्येक भाग हा डोळ्यांना , मनाला ट्रीट देणारा आहे . यातील एका भागात काव्याला तिच्या आधीच्या प्रियकराचं लग्न ठरलंय हे कळल्यावर अस्वस्थ होते . तेव्हा ध्रुव तिला गणिताच्या भाषेत ज्या प्रकारे समजावतो तो संपूर्ण भाग , दृश्य , संवाद अगदी लाजवाब आहेत ! तो या संपूर्ण सीरिजमधला सर्वोत्तम हलकाफुलका भाग . कधी तोही नाराज होतो तेव्हा ती त्याला हसवते . त्याचा मूड चांगला करते . खाणं आणि गेम ऑफ थ्रोन्स ही वेब सीरीज हा त्याचा वीक पॉइंट असतो . कधी दोघांचाही दिवस वाईट जातो तेव्हा दोघेही एकमेकांना चीअर अप करतात . बरेचदा यात ध्रुव पहिलं पाऊल उचलतो . शेवटचा भाग हा अगदी मनाला स्पर्श करणारा आहे . शहराबाहेर तळ्याकाठी त्या दोघांचा संवाद , त्यांची केमिस्ट्री ! वाह ! इतकं हलकंफुलकं लिहून ते हृदयस्पर्शी करणं यासाठी ध्रुव सेहगलला हॅट्स ऑफ ! प्रेमात पडणाऱ्या इच्छुकांनी , प्रेमात पडलेल्यांनी , नात्यात वाद होत असलेल्यांनी - सगळ्यांनी ही सीरिज बघावीच ! प्रेमाचे , नात्याचे नवे परिमाण गवसतील . त्यामधून समजणारी सर्वोत्तम गोष्ट एकच - ती म्हणजे नात्यात हलकाफुलका संवाद हा ‘की फॅक्टर’ असतो आणि त्यासाठी काहीही मोठं करावं लागतं नाही , तर छोटय़ा छोटय़ा गोष्टी कराव्या लागतात . म्हणूनच महत्त्वाची असते ती ‘छोटी सी बात ! ’ अभिजित पानसे response . lokprabha @ expressindia . com सौजन्य – लोकप्रभा"
sports,"कोलकाता नाइट रायडर्सचा संघ सध्या आयपीएलच्या गुणतालिकेत अव्वल स्थानावर विराजमान आहे . दिल्ली डेअरडेव्हिल्सला सोमवारी होणाऱ्या लढतीत हरवून आपले अग्रस्थान टिकवण्याचा कोलकात्याचा प्रयत्न असेल . कोलकात्याने गुजरात लायन्सला हरवून आयपीएल हंगामाचा यंदा झोकात प्रारंभ केला . मात्र दुसऱ्या लढतीत मुंबई इंडियन्सने त्यांना पराभवाचा धक्का दिला ; पण यातून सावरत त्यांनी किंग्ज इलेव्हन पंजाब आणि सनरायझर्स हैदराबादला हरवले . दिल्लीची आयपीएल हंगामाची सुरुवात मात्र खराब झाली . सलामीच्या सामन्यात रॉयल चॅलेंजर्स बेंगळुरूने त्यांना पराभूत केले ; परंतु त्यानंतर दोन सलग विजयांनिशी ते पुन्हा विजयी वाटचाल करू लागले आहेत . दिल्लीने अनुक्रमे रायझिंग पुणे सुपरजायंट्स आणि किंग्ज इलेव्हन पंजाबला हरवण्याची किमया साधली . दिल्लीला घरच्या मैदानावर खेळण्याचा फायदा होऊ शकेल , मात्र आयपीएलमधील सर्वात सातत्यपूर्ण संघ असलेल्या कोलकात्याशी सामना करणे , हे आव्हानात्मक असेल . यंदाच्या हंगामातील सर्वाधिक धावांची ‘ऑरेंज कॅप’ धारण करणाऱ्या गौतम गंभीरचे नेतृत्व , ही कोलकात्याच्या यशातील महत्त्वाची गोष्ट आहे . सलामीवीर ख्रिस लिन अद्याप दुखापतीतून सावरलेला नाही . त्यामुळे रॉबिन उथप्पा , मनीष पांडे आणि युसूफ पठाण यांच्यावर कोलकात्याची मदार असेल . पांडेने मागील तिन्ही सामन्यांत धावा काढून आपल्या सातत्याचा प्रत्यय दिला आहे . उथप्पाने हैदराबादविरुद्ध ३९ चेंडूंत शानदार ६८ धावा केल्या होत्या . कोलकात्याला सलामीवीर सुनील नरिनकडूनही विशेष अपेक्षा आहेत . याशिवाय उमेश यादव , ख्रिस वोक्स आणि ट्रेंट बोल्ट यांच्यासारखे गोलंदाज त्यांच्याकडे आहेत . दिल्लीची यंदाच्या हंगामातील एकमेव शतकवीर संजू सॅमसनवर मदार आहे . याचप्रमाणे सॅम बिलिंग्ज , रिशभ पंत , कोरे अँडसरन आणि ख्रिस मॉरिस यांच्यासारखे गुणी फलंदाज त्यांच्याकडे आहेत . शनिवारी पंजाबला हरवणाऱ्या दिल्लीला कमी लेखून मुळीच चालणार नाही . फिरोझशाह कोटला स्टेडियमवर एकूण सांघिक प्रयत्नांमुळे दिल्लीला विजय साकारता आला ."
entertainment,"‘सरबजित’ या चित्रपटातील प्रभावी अभिनयानंतर अभिनेता रणदीप हुड्डाचा त्याच्या आगामी ‘बॅटल ऑफ सारागढी’ या चित्रपटातील पहिला लूक नुकताच प्रदर्शित करण्यात आला आहे . रणदीप हुड्डाने त्याच्या ट्विटर अकाउंटवरुनही हा ‘फर्स्ट लूक’ ट्विट केला आहे . या चित्रपटात रणदीप हवालदार इशर सिंगची भूमिका साकारणार आहे . १८९७ला लढल्या गेलेल्या सारागढीच्या लढाईवर या चित्रपटाचे कथानक आधारलेले आहे . ‘नॉर्थ - वेस्ट फ्रंटिअरवर ब्रिटिश इंडियन आर्मी’ आणि अफगाणांमध्ये लढल्या गेलेल्या युद्धावर हा चित्रपट भाष्य करणार आहे . अफगाण आक्रमणकर्त्यांना रोखताना या युद्धात अनेक शीख सैनिकांना वीरमरण आले होते , याचे चित्रण या चित्रपटात पाहायला मिळणार आहे . या भूमिकेसाठी रणदीप हुड्डा खास प्रशिक्षण घेत शिखांचा इतिहास आणि त्यांच्या राहणीमानाचा जवळून अभ्यास करणार आहे . तसेच या चित्रपटाचे चित्रीकरण पंजाब , चंडीगढ आणि उत्तर भारतातील काही प्रांतात होणार आहे , अशी माहिती सूत्रांनी दिली आहे . ‘बॅटल ऑफ सारागढी’ या चित्रपटाचे दिग्दर्शन बॉलिवुडमधले ख्यातनाम दिग्दर्शक राजकुमार संतोषी करणार आहेत . १२ सप्टेंबरपासून अमृतसरच्या सारागढी गुरुद्वाऱ्यातून या चित्रपटाच्या चित्रूकरणास शुभारंभ होणार आहे , असे वृत्त सूत्रांमार्फत मिळत आहे . ‘बॅटल ऑफ सारागढी’ याच चित्रपटाच्या पार्श्वभूमीवर आधारीत अभिनेता अजय देवगणचा ‘सन्स ऑफ सरदार’ हा चित्रपटही लवकरच प्रेक्षकांच्या भेटीस येणार आहे . ‘सन्स ऑफ सरदार’ची पहिली झलकही नुकतीच अजय देवगणने ट्विट केली होती . त्यामुळे जवळपास एकसारख्याच कथानकाचा आधार घेत या दोन कलाकारांपैकी प्रेक्षकांना कोणता चित्रपट जास्त भावणार हे येणाऱ्या काळातच समजणार आहे ."
entertainment,"‘लायन’ या हॉलिवूड चित्रपटात मुख्य भूमिकेत मराठमोळा बालकलाकार ‘सनी पवार’ झळकला होता . ‘लायन’ चित्रपटाने ऑस्करपर्यंत धडक मारली होती . सत्य घटनेवर आधारित असलेल्या चित्रपटात सनीने ‘शेरू’ ही व्यक्तिरेखा साखरलेली . त्याने साकारलेली शेरूची भूमिका जगभरात गाजली होती व हा चित्रपट ऑस्करवारीत असल्याने सनीच्या अभिनयाचे विशेष कौतुक झाले होते . त्याला काही महिन्यापूर्वी अभिनयासाठी ‘द रायझिंग स्टार’ हा पुरस्कार देवून लंडनमध्ये सन्मानित करण्यात आले . त्यावेळी त्याचे विशेष कौतुक बराक ओबामा , रॉक , सचिन तेंडुलकर अशा अनेक मान्यवरांनी केले होते . त्यामुळे हा छोटा बालकलाकार जणू हॉलिवूडचा हिरोच बनला . आता हा हॉलिवूड स्टार मराठीत पदार्पण करण्यासाठी सज्ज झाला आहे . वाचा : ‘मधुर भांडारकरांच्या तोंडाला काळे फासणाऱ्याला १ लाखाचे बक्षीस देणार’ आगामी ‘अ ब क’ या मराठी चित्रपटातून सनी मराठी चित्रपटसृष्टीत पदार्पण करत आहे . ‘अ ब क’ या चित्रपटात सनी मुख्य भूमिकेत असून ‘हरी’ ही व्यक्तिरेखा साकारताना तो दिसेल . सनी सध्या इयत्ता चौथीध्ये शिकत आहे . ग्रॅव्हेटी एण्चरटेन्मेन्ट आणि गोल्डन ग्लोब प्रस्तुत आणि मिहीर कुलकर्णी निर्मित असलेल्या चित्रपटाचे दिग्दर्शक रामकुमर शेडगे हे असून लेखन आबा गायकवाड यांचे आहे . चित्रपटाची गीते गुरू ठाकूर याने लिहली असून ‘सरकार राज’ , ‘रक्तचरित्र’ , ‘भूत’ अशा अनेक चित्रपटांचे संगीतकार बापी – तुतल हेच ‘अ ब क’चेही संगीत दिग्दर्शक आहेत . राष्ट्रीय पुरस्कार विजेते कॅमेरामन महेश आणे हे चित्रपटाचे कॅमेरामन असून सनी पवारसह तमन्ना भाटिया , सुनील शेट्टी असे अनेक दिग्ग्ज कलावंत या चित्रपटात काम करणार आहेत . वाचा : शाहरूखकडून सलमानला महागडी कार गिफ्ट या चित्रपटाचे वैशिष्टय असे की हा चित्रपट एकाच वेळी मराठी , हिंदी , इंग्रजी , तमिळ , तेलगू अशा पाच भाषेत प्रदर्शित होणार आहे . या चित्रपटासाठी अमृता देवेंद्र फडणवीस पार्श्वगायण करणार आहेत . अशी माहिती चित्रपटाचे निर्माते मिहीर कुलकर्णी व दिग्दर्शक रामकुमार शेडगे यांनी दिली ."
entertainment,"बॉलीवूडच्या पुरस्कार सोहळ्यांचा हंगाम आता सुरु झाला आहे . नुकताच लक्स गोल्डन रोज पुरस्कार सोहळा रिलायन्स स्टुडिओजमध्ये पार पडला . बॉलीवूडमधील सुंदरी आणि त्यांचे बहारदार परफॉर्मन्स यांनी पुरस्कार सोहळ्याला चारचाँद लावले . करिना कपूर खान , कतरिना कैफ , दीपिका पदुकोण , श्रीदेवी , आदिती राव हैदरी , माधुरी या सौंदर्यवतींसह अभिनेत्यांमध्ये शाहिद कपूर , शाहरुख खान , हृतिक रोशन , अर्जुन कपूर आणि सुशांत सिंग राजपूत यांनीही उपस्थिती लावली होती . एका छताखाली इतके कलाकार आले असताना तिथे काहीच घडणार नाही असे कसे होईल ? तर बॅकस्टेज मागे घडलेली एक आश्चर्यजनक बाब समोर आली आहे . तर झाले असे की , शाहिद कपूर त्याच्या परफॉर्मन्ससाठी स्टेजमागे वाट पाहत होता . त्याचवेळी लाल रंगाचा सुंदर गाउन परिधान केलेली करिना वॉशरुममध्ये जाण्यासाठी त्याबाजूला आली . हे दोघेही पूर्वाश्रमीचे प्रियकर होते हे सर्वांनाच माहित आहे . सहसा , आपल्या आधीच्या प्रियकराला किंवा प्रेयसीला पाहिल्यावर समोरची व्यक्ती काही हावभाव दाखवत नाही . पण , यावेळी काही वेगळेच पाहावयास मिळाले . हे दोघं एकमेकांच्या समोर येताच त्यांनी मिठी मारत एकमेकांचे अभिनंदन केले . शाहिदने करिनाचे अभिनंदन करत तिच्या येणा - या बाळासाठी खूप सा - या शुभेच्छा दिल्या . तर करिनाने आपल्या ‘उडता पंजाब’ सहकलाकार नुकत्याच झालेल्या त्याच्या मुलीसाठी अभिनंदन केले . करिना आणि शाहिद कपूर यांच्यात तब्बल तीन वर्षे प्रेमसंबंध होते . २००७ साली त्यांनी एकमेकांपासून विभक्त होण्याचा निर्णय घेतला . ब्रेक अपनंतर या दोघांनीही एकमेकांपासून नेहमीच अंतर ठेवणे पसंत केले . ते एकमेकांच्या समोर येणं टाळायचे . तसेच , एकमेकांच्या वाटेत आपण येणार नाही याची दोघही काळजी घ्यायचे . त्यानंतर , तब्बल नऊ वर्षांनी शाहिद - करिना हे त्यांच्या ‘उडता पंजाब’ चित्रपटाच्या ट्रेलर लाँचवेळी एकाच मंचावर दिसले . या चित्रपटात दोघांनी काम केले असले तरी त्यांनी एकही दृश्य एकत्र केलेले नाही . या दोघांमधील तणाव तेव्हा दिसून येत होता . पण करिनाने पुढाकार घेत यावर मौन सोडायचे ठरवले . त्यानंतर दोघांनीही चित्रपटाविषयी आणि एकमेकांसोबत काम करण्याच्या अनुभवाविषयी भाष्य केले ."
entertainment,"अभिनयासोबतच सर्वांच्याच मनावर तिच्या सौंदर्याने राज्य करणारी अभिनेत्री म्हणजे अँजेलिना जोली . गेल्या काही दिवसांपासून अँजेलिना चर्चेत आहे ते म्हणजे ब्रॅड पीट आणि तिच्या नात्यात आलेल्या दुराव्यामुळे . पण , सध्या मात्र सोशल मीडियावर अँजेलिनाचे चर्चेत येण्याचे कारण जरा वेगळेच आहे . सोशल मीडियावर व्हायरल झालेल्या या व्हिडिओमध्ये अँजेलिनाचे पाककौशल्य पाहण्याची संधी मिळत आहे . कोणा एका सेलिब्रिटीचे पाककौशल्य हा विषय कोणासाठी नवीन नसला तरीही अँजेलिनाचे हे आगळेवेगळे स्वयंपाक कौशल्य पाहणे नक्कीच चर्चेत आले आहे . एका चित्रपटाच्या प्रसिद्धीच्या निमित्ताने बीबीसी वर्ल्ड न्यूजला दिलेल्या एका मुलाखतीत तिने तिच्या पाककलेची झलक दाखवली आहे . सहसा भाज्या , फळं आणि मांस या घटकांच्या मदतीने पाककृती बनविण्यास प्राधान्य दिले जाते . पण , या व्हिडिओमध्ये पाहिल्यास लक्षात येत आहे की , अँजेलिना चक्क कोळी आणि विंचू शिजवत आहे . इतकेच नव्हे , तर ती तिच्या मुलांनाही विंचू आणि कोळी खाण्याचे फायदे सांगत आहे . ज्यावेळी बिकट प्रसंगी अनेकांना भूक सतावत होती तेव्हा असेच खाद्यपदार्थ खाऊन अनेकांनी त्यांचा उदरनिर्वाह केला असल्याचेही जोली या व्हिडिओमध्ये सांगताना दिसत आहे . कम्बोडियामध्ये अँजेलिना विंचू आणि कोळी कसे शिजवायचे याबद्दलची सविस्तर प्रक्रियाही सांगताना दिसत आहे . मॅडॉक्स , पॅक्स , झारा , शिलो , क्नॉक्स आणि विवियन ही मुलंही अँजेलिनाला साथ देत आहेत . सध्या या व्हिडिओने अनेकांचेच लक्ष वेधले आहे . विंचू आणि कोळी चवीने खाणे ही साधीसोपी बाब नाही . दरम्यान या व्हिडिओमध्ये अँजेलिना पहिल्यांदा किटक खाण्याच्या अनुभवाचाही खुलासा करताना दिसत आहे . २००२ मध्ये कम्बोडियाच्या मॅडॉक्सला जेव्हा तिने दत्तक घेतले होते त्यावेळी पहिल्यांदा अँजेलिनाने किटक खाल्ले होते . एक आघाडीची अभिनेत्री असं काहीतरी खाणं म्हणजे चर्चा तर होणारच . अशीच चर्चा सध्या सोशल मीडियावर रंगत असून हा व्हिडिओ व्हायरल होत आहे ."
sports,"अहंकार हा माणसाचा मुख्य शत्रू . या शत्रूवर मात केली तरच खऱ्या अर्थाने तुमचा नावलौकिक सिद्ध होतो . दुर्दैवाने भारताच्या क्रीडा क्षेत्रात खेळाडूंच्या कामगिरीपेक्षा त्यांच्या अहंकारामुळे घडणाऱ्या नाटय़ाला जास्त प्रसिद्धी मिळते व पर्यायाने या खेळाडूंबरोबरच तो खेळही बदनाम होतो . भारतीय डेव्हिस चषक संघाचा न खेळणारा कर्णधार महेश भूपती व संघाचा आधारस्तंभ राहिलेला लिएण्डर पेस यांच्यातील वाद चव्हाटय़ावर आल्यानंतर या खेळाडूंबरोबरच भारतीय टेनिसचीही भरपूर बदनामी झाली . भारताने नुकत्याच झालेल्या डेव्हिस लढतीत उझबेकिस्तानला ४ - १ असे हरवले . या लढतीपासून भारतीय संघाची धुरा भूपती याच्याकडे आली . तेव्हाच पेसला संघात स्थान मिळणार नाही , हे उघड झाले होते . एकेकाळी पेस - भूपती ही जोडी जागतिक टेनिस क्षेत्रात ‘इंडियन एक्स्प्रेस’ नावाने ओळखली जात होती . या जोडीने ग्रँड स्लॅम स्पर्धासह अनेक आंतरराष्ट्रीय स्पर्धामध्ये दुहेरीत अजिंक्यपदे मिळवली होती . एवढेच नव्हे , तर जागतिक क्रमवारीतील अव्वल स्थानावरही त्यांनी आपली मोहोर नोंदवली होती . त्यांच्या या कामगिरीमुळे देशातील टेनिस क्षेत्रात सकारात्मक वातावरण निर्माण होण्यास मदत झाली होती . भारतीय संघातील खेळाडूंची निवड हा गेल्या काही वर्षांमध्ये वादाचाच विषय ठरला आहे . त्यातही पेसला संघात स्थान देण्यावरून नेहमीच भांडणे दिसून येऊ लागली आहेत . पेसने आतापर्यंत सात वेळा ऑलिम्पिकमध्ये भारताचे प्रतिनिधित्व केले आहे . भारताला ऑलिम्पिकमधील टेनिसचे एकमेव पदक त्यानेच मिळवून दिले आहे . अटलांटा येथे १९९६मध्ये झालेल्या ऑलिम्पिकमध्ये त्याने कांस्यपदक मिळवत ऐतिहासिक कामगिरी केली . त्यानंतर टेनिसमध्ये भारताची पाटी कोरीच राहिली आहे . पेसने डेव्हिस चषक स्पर्धेत आतापर्यंत दुहेरीत ४२ सामने जिंकण्याचा पराक्रम केला आहे . चाळिशी उलटल्यानंतरही तो अजून ग्रँड स्लॅम स्पर्धामध्ये पुरुष व मिश्र दुहेरीत अंतिम फेरीपर्यंत धडक मारू शकतो , एवढेच नव्हे तर तेथेही तो विजेतेपद मिळवत आहे . मात्र पेस व महेश भूपती यांच्यात मतभेद निर्माण झाल्यानंतर ऑलिम्पिक व डेव्हिस चषक स्पर्धेत पेसबरोबर योग्य समन्वय ठेवणारे व त्याच्याशी योग्य संवाद करू शकणारे खेळाडू भेटत नाहीत , हे भारताचे दुर्दैवच ठरले आहे . यंदाच्या मोसमात पेस व साकेत मायनेनी यांनी स्पेनविरुद्धच्या डेव्हिस लढतीत दुहेरीत जिद्दीने खेळ केला होता . अलीकडच्या काळात पेसने आंतरराष्ट्रीय मानांकन स्पर्धामधील सहभाग व डेव्हिस चषकसारख्या सांघिक स्पर्धा या दोन्ही दगडांवर आपला पाय ठेवण्याचा प्रयत्न केला . त्यामुळे काही वेळा सांघिक स्पर्धाच्या सरावाला उशिरा येण्यासारखे प्रसंगही त्याच्या वाटय़ाला आले आहेत . तो कायमच देशासाठी खेळला आहे व खेळत आला आहे , यामध्ये कोणतेच किंतू नाही . तो युवा खेळाडूंसाठी प्रेरणास्थान आहे व त्यांना तो प्रोत्साहनपर मार्गदर्शनही करीत असतो . मात्र आपल्यामुळे एखाद्या युवा किंवा नवोदित खेळाडूची जागा अडली आहे , याचे भान त्याने ठेवले पाहिजे होते . अधिकाधिक ऑलिम्पिक स्पर्धामध्ये भाग घेण्याचा किंवा डेव्हिस चषक स्पर्धेत अधिकाधिक सामने जिंकण्याचा विक्रम डोळय़ांसमोर ठेवत त्याने आपले भारतीय संघातील स्थान अबाधित ठेवण्याचा प्रयत्न केला . कदाचित त्यामुळेच भारताचे अन्य खेळाडू दुखावले गेले असण्याची शक्यता नाकारता येत नाही . पेसने अव्वल कीर्ती असतानाच भारतीय संघातून निवृत्ती घेणे हे त्याच्यासाठी व देशासाठी हितकारक ठरणार आहे . डेव्हिस लढत ही सांघिक स्वरूपाची लढत असल्यामुळे खेळाडूंचा एकत्रित सराव अतिशय महत्त्वाचा असतो . विशेषतः दुहेरीतील लढतीसाठी निवड झालेल्या खेळाडूंनी किमान सहा - सात दिवस एकत्रित सराव केला पाहिजे . संघाची निवड करताना संघातील राखीव खेळाडूही मुख्य खेळाडूंइतकेच तुल्यबळ लढत देण्याची क्षमता असलेले खेळाडू पाहिजेत . म्हणजे मुख्य फळीतील खेळाडू दुखापतग्रस्त झाला तर ऐनवेळी त्याच्या दर्जाइतका खेळाडू कोण आणायचा याकरिता शोधाशोध व धावाधाव करावी लागत नाही . बऱ्याच वेळा असे दिसते की दुसऱ्या फळीतील खेळाडू राखीव खेळाडूची भूमिका करण्यास नाखूश असतात . त्याऐवजी ते आंतरराष्ट्रीय मानांकन गुण मिळवण्याच्या स्पर्धेत भाग घेण्यास प्राधान्य देतात . कोणत्याही आंतरराष्ट्रीय स्पर्धासाठी भारतीय संघ निवडताना निवड समितीने चाचणी स्पर्धाची पद्धत सुरू करायला हरकत नाही . त्यामुळे खेळाडूंची तंदुरुस्ती , फॉर्म आदी गोष्टींची खरीखुरी चाचणी त्या वेळी होऊ शकते . अलीकडे युकी भांब्रीने दुखापतीमुळे डेव्हिस किंवा अन्य सांघिक स्पर्धेतून माघार घेण्याचे प्रमाण वाढले आहे . पेस असो किंवा भांब्री असो , सर्व खेळाडूंना एकाच मापातून तोलले पाहिजे तरच संघातील खेळाडूंमध्ये अहंकारी वृत्ती दिसणार नाही व पर्यायाने पेस - भूपती यांच्यामधील वादासारख्या घटना यापुढे होणार नाहीत . संघटनेने याबाबत कचखाऊ धोरण न स्वीकारता गंभीर भूमिकाच घेतली पाहिजे . निदान देशातील टेनिस क्षेत्राची शान राखली जाईल अशीच भूमिका त्यांनी ठेवली पाहिजे . मिलिंद ढमढेरे milind . dhamdhere @ expressindia . com"
sports,"गोल्ड कोस्ट : राष्ट्रकुल क्रीडा स्पर्धेत नेमबाजीत 10 मीटर एअर पिस्तुल प्रकारात भारताच्या मनू भाकेरने सुवर्णपदक पटकाविले तर हिना सिद्धू हिने रौप्यपदकावर आपले नाव कोरले . राष्ट्रकुल क्रीडा स्पर्धेच्या आज चौथ्या दिवशी भारताला दुसरे सुवर्ण मिळाले . यामुळे भारताच्या खात्यात सहा सुवर्ण झाली आहेत . मनूने 240.9 गुण मिळवीत सुवर्णपदक मिळविले . हिनाने 234 गुण मिळवीत रौप्य पदक पटकाविले . तर , ऑस्ट्रेलियाच्या एलेना गालियाबोविच 214.9 गुण मिळवीत ब्राँझपदक मिळविले . सोळा वर्षीय मनूने पात्रता फेरीतच विक्रम मोडीत काढत अंतिम फेरीत प्रवेश केला होता . तिने 400 पैकी 388 गुण मिळविले होते . यापूर्वीचा विक्रम 379 गुणांचा होता ."
lifestyle,"स्मार्टफोनची बॅटरी लवकर उतरण्याची समस्या अनेकांना सतावते . खरंतर पूर्वीचे फोन दोन - दोन , तीन - तीन दिवस चार्ज करण्याची गरजच पडायची नाही , पण आता दिवसातून किमान दोनदा तरी स्मार्टफोन चार्ज करावा लागतो . पण फोन चार्ज करताना आपण काही चुका आपण हमखास करतो . या चुका टाळल्या तर फोनची बॅटरी दीर्घकाळ टिकायला नक्कीच मदत होईल , त्यामुळे फोन चार्ज करताना या टिप्स नक्की लक्षात ठेवा . – अनेकांना स्मार्टफोनची बॅटरी पूर्णपणे उतरल्यावर तो चार्ज करण्याची सवय असते . पण असं न करता बॅटरी २० टक्क्यांवर आली की फोन चार्ज करावा . – अगदी १०० टक्के चार्जिंग केली नाही तरी चालेल पण नेहमी फोन किमान ८० टक्क्यांपर्यंत चार्ज होऊ द्यावा . – फोन चार्ज करताना काहीजण त्या मोबाईल कंपनीचा चार्जर न वापरता मिळेल तो चार्जर घेऊन फोन चार्ज करतात . पण असं करणं चुकीचं आहे . प्रत्येक फोनची बॅटरी ही वेगवेगळी असते तिला किती ऊर्जा आवश्यक आहे , याचं ठराविक प्रमाण असतं त्यामुळे नेहमीच मोबाईल कंपनीच्या चार्जरने फोन चार्ज करावा . – फोन रात्रभर कधीही चार्ज करत ठेवू नये . जास्तवेळ बॅटरी चार्ज झाल्याने तिची ‘बॅटरी लाईफ’ कमी होते . – पॉवर बँक वापरून फोन चार्ज करतेवेळी कधीही फोनवर बोलू नये , यामुळे फोनचं आतील तापमान वाढतं आणि यामुळे ‘बॅटरी लाईफ’ कमी होण्याची शक्यता अधिक असते . – जर तुम्ही मोबाईल कव्हर वापरत असाल , तर फोन चार्ज करताना मोबाईल कव्हर काढून मग फोन चार्ज करावा . – स्वस्तातले चार्जर फोन चार्ज करण्यासाठी कधीही वापरू नये , यामुळे बॅटरीला अधिक धोका निर्माण होतो आणि बॅटरी लवकर खराब होते ."
entertainment,"बॉलिवूडमध्ये नेहमीच चर्चेत असणारा निर्माता आणि दिग्दर्शक करण जोहर पुन्हा एकदा चर्चेत आला आहे . त्याने ट्विटरच्या माध्यमातून आगामी चित्रपटाची घोषणा केल्यामुळे चित्रपटाबाबतच्या चर्चा रंगताना दिसत आहे . सध्याच्या घडीचा आघाडीचा अभिनेता सुशांत सिंह राजपूत आणि जॅकलीन फर्नांडिस यांच्यासोबत करण ‘ड्राइव्ह’ नावाच्या चित्रपटाची निर्मिती करणार आहे . करण जोहरने चित्रटाच्या दिग्दर्शनाची जबाबदारी तरुन मनसुखानी यांना दिली आहे . आगामी चित्रपटाची घोषणा करताना करणने ट्विटरवरुन एक फोटो देखील शेअर केला आहे . या फोटोतून जॅकलीन आणि सुशांत एका अनोख्या अंदाजात आगामी चित्रपटाचे संकेत देताना दिसते . करण जोहरच्या या तरुण सुखानी तब्बल सात वर्षानंतर बॉलिवूडमध्ये पदार्पण करणार आहेत . आगामी चित्रपटाबद्दल मनसुखाणी यांची उत्सुकता देखील शिगेला पोहोचली आहे . ७ वर्षे ३४५ दिवसानंतर पुनरागम करत असल्याचे सांगत त्यांनी ट्विटरच्या माध्यमातून पुनरागमनासाठी सज्ज असल्याचे सांगितले आहे . मनसुखानी यांनी यापूर्वी ‘दोस्ताना’ हा चित्रपट दिग्दर्शित केला होता . या चित्रपटाला चांगले यश मिळाले होते . मात्र त्यानंतर बऱ्याच वर्षे ते बॉलिवूडपासून दूर होते . करणच्या आगामी चित्रपट त्यांच्यासाठी महत्वपूर्ण असणार आहे . आगामी ‘ड्राइव्ह’ या चित्रपटात प्रेक्षकांना अॅक्शनचा थरार अनुभवायला मिळणार आहे . त्यामुळेच हा चित्रपट हॉलिवूडच्या धर्तीवरील देसी फास्ट अॅण्ड फ्युरिअसचा थरार असेल , अशी चर्चा बॉलिवूड वर्तळात रंगताना दिसत आहे . सुशांत राजपूतच्या यशस्वी चित्रपटाबद्दल बोलायचे तर , भारतीय संघाचा माजी कर्णधार महेंद्रसिंग धोनी याच्या आयुष्यावर आधारित चित्रपटातील भूमिकेमुळे त्याला चांगलीच लोकप्रियता मिळाल्याचे पाहायला मिळाले होते . या चित्रपटाने बॉक्स ऑफिसवर चांगली कमाई देखील केली होती . या प्रकारेच आगामी चित्रपटालाही यश मिळावे , असा निर्मात्यांचा मानस असेल . यावर्षी सुशांत सिंग राजपूत ‘राबता’ चित्रपटातून प्रेक्षकांच्या भेटीला येणार आहे . जॅकलीन देखील सध्या व्यग्र असल्याचे दिसते . जॅकलीन सध्या एका रिअॅलिटीशोमध्ये परिक्षकाच्या भूमिकेत दिसत आहे . यापूर्वी ती ‘झलक दिख ला जा’ या डान्स शोमधून करण जोहरसोबत दिसली होती . याशिवाय जॅकलीन सिद्धार्थ मल्होत्रासोबत अॅक्शनपटामध्ये देखील झळकणार आहे . बॉलीवूडमध्ये ‘स्टुडण्ट ऑफ द इयर’ या चित्रपटाने पदार्पण करणारा अभिनेता सिद्धार्थ मल्होत्रा हा त्याच्या नव्या चित्रपटासाठी सज्ज झाला आहे . ‘रिलोड’ या अॅक्शनपटात तो मुख्य भूमिकेत झळकणार आहे . सिद्धार्थ व्यतिरीक्त ‘रिलोड’ चित्रपटात अभिनेत्री जॅकलीन फर्नांडिस हिचीदेखील मुख्य भूमिका आहे . चित्रपटामध्ये सिद्धार्थच्या प्रेयसीची भूमिका साकारणा - या जॅकलीनने पोल डान्स करून चित्रिकरणाची सांगता झाली होती . सिद्धार्थ आणि जॅकलीनचा हा चित्रपट २५ ऑगस्टला प्रदर्शित होणार आहे ."
lifestyle,"आधारकार्ड ही प्रत्येक व्यक्तीची अतिशय महत्त्वाची ओळख आहे . व्यक्तीचे सर्व आर्थिक व्यवहार आणि इतर गोष्टीही मोदी सरकारने आधार कार्डशी संलग्न केल्या आहेत . त्यामुळे कोणताही व्यवहार करण्यासाठी तुमच्याकडे आधारकार्ड असणे आवश्यक आहे . आधार क्रमांक म्हणजे तुमचा युनिक आयडेंटीफिकेशन क्रमांक असतो . व्यक्तीची ओळख पटविण्यासाठी सध्या नाव , राहण्याचा पत्ता यांबरोबरच डोळे , फिंगरप्रिंट यांच्यावरुन ओळख पटविण्याचे काम केले जायचे . मात्र आता नव्याने चेहऱ्यावरुन व्यक्तीची ओळख पटवली जाणार आहे . युनिक आयडेंटीफिकेशन अथॉरीटी ऑफ इंडियाने दिलेल्या वृत्तानुसार , चेहेऱ्यावरुन ओळख पटवली जाणार आहे . काही दिवसांपूर्वी कायदेमंत्री रवीशंकर प्रसाद यांनी डोळे आणि फिंगरप्रिंट हे व्यक्तीची ओळख पटण्यासाठी पुरेसे नाही . असे म्हटले होते . त्यामुळे या नवीन फिचरचा समावेश कऱण्यात आला आहे . वृद्ध व्यक्ती तसेच लहान मुले यांच्या बाबतीत अनेकदा फिंगर प्रींटला अडचणी येतात . त्यामुळे आता हे नवीन फिचर लाँच केले जाणार आहे . १ जुलैपासून हे नवीन फिचर लागू करण्यात येणार असून नव्याने आधारकार्ड काढणाऱ्यांना त्याचा फायदा होणार आहे . याबरोबरच आधारचा व्हर्च्युअल आयडी आता वेबसाईटवरुन तयार होईल . त्यामुळे सीमकार्ड किंवा इतर अनेक गोष्टींसाठी तुम्ही आधार क्रमांकाऐवजी चेहेऱ्यावरुन तुमची ओळख पटणार आहे ."
lifestyle,"देशातील सर्वात मोठी वाहन निर्मिती कंपनी असलेल्या महिंद्रा अॅण्ड महिंद्राने आपल्या नवीन गाडीच्या नावाची घोषणा केली . एमपीव्ही ( मल्टी पर्पज व्हेइकल ) प्रकरातल्या या गाडीचे नाव ‘माराझो’ असल्याचे कंपनीतर्फे जाहीर करण्यात आले आहे . या गाडीला आधी यू३२१ असे कोडनेम देण्यात आले होते . ‘माराझो’ या शब्दाचा अर्थ बास्क्यू भाषेत शार्क असा होतो . एमपीव्ही प्रकारातील दमदार गाडी म्हणून महिंद्रा या गाडीची जाहीरात करणार असल्याचे समजते . महिंद्रा अॅण्ड महिंद्राने नावाबरोबरच या गाडीच्या अंतर्गत भागाचे ( इंटिरीयरचे ) काही फोटोही प्रकाशित केले आहे . यामध्ये गाडीचा डॅशबोर्ड , इन्स्टुमेन्ट क्लस्टर , एसी व्हेन्ट्स आणि सीट दाखवण्यात आले आहेत . यामधील सर्वात आकर्षक गोष्ट म्हणजे छताला असलेले एसी व्हेन्ट्स . भारतात अशाप्रकारे मध्यभागी एसी व्हेन्ट्स असलेली ‘माराझो’ ही पाहिलीच गाडी ठरेल . डॅशबोर्ड हा सेंट्रलाइज कंन्सोल्स असणारा टी शेपमध्ये आहे . डॅशबोर्डवरच ७ इंचाची इन्फोर्मेशन टच स्क्रीन देण्यात आली असून त्यामध्ये अॅपल कारप्ले आणि अॅण्ड्रॉइड ऑटो असे दोन्ही पर्याय देण्यात आले आहेत . एक्सयुव्ही ५०० आणि केयुव्ही १०० नंतरही ही महेंद्राची सर्वात प्रिमियम कार असणार आहे . नावाला साजेसे डिझाइन करण्याच्या दृष्टीने या गाडीचे डिझायनिंग करताना त्यामध्ये शार्क ग्रील्स , शार्कच्या शेपटीच्या आकाराचे टेल लाइट्स , शार्क फीन अॅण्टीना असे भन्नाट लुक्स देण्यात येणार असल्याचे समजते . या गाडीमध्ये १ . ६ लीटरचे डिझेल इंजिन असेल . या गाडीमध्ये सहा ऑटो गेअर किंवा सहा मॅन्यूअल गेअरबॉक्स असतील . डॅशबोर्ड हा सेंट्रलाइज कंन्सोल्स असणारा टी शेपमध्ये आहे अॅपल कारप्ले आणि अॅण्ड्रॉइड ऑटो असे दोन्ही पर्याय सेंट्रलाइज प्रकाराचे एसी व्हेन्ट्स असलेली ‘माराझो’ ही पाहिलीच गाडी गाडीचे सीट शार्कच्या शेपटीच्या आकाराचे टेल लाइट्स नावाला साजेसे डिझाइन करण्याच्या प्रयत्न शार्क फीन अॅण्टीना रेनॉल्टच्या लॉगी या गाडीशी स्पर्धा करणार माराझो किंमत किती असणार या गाडीची किंमत किती असेल या संदर्भात वेगवेगळे तर्कवितर्क लावले जात असले तरी प्राथमिक माहितीनुसार ही गाडी १० ते १५ लाखांच्या दरम्यान असेल . महिंद्राच्या सर्वच एमपीव्ही या १० ते १५ लाखांच्या दरम्यानच असल्याने ही गाडीही त्याच किंमतीत उपलब्ध करुन देण्यात येईल . म्हणजेच महिंद्राची माराझो बाजारात लॉन्च होईल तेव्हा रेनॉल्टच्या लॉगी या गाडीशी स्पर्धा करेल ."
sports,"कसोटी क्रिकेटमध्ये आयसीसी क्रमवारीत पहिलं स्थान पटकावल्यानंतर भारतीय संघ आपला पहिला दिवस - रात्र कसोटी सामना खेळण्यासाठी सज्ज झालेला आहे . वेस्ट इंडिजच्या आगामी भारत दौऱ्यात दोन कसोटी सामन्यांपैकी एक कसोटी सामना दिवस - रात्र पद्धतीत खेळवला जाणार आहे . ऑक्टोबर - नोव्हेंबर महिन्यात या दौऱ्यातले सामने खेळवण्यात येणार आहे . आयसीसीच्या कोलकात्यात झालेल्या बैठकीत यासंदर्भात निर्णय घेण्यात आलेला आहे . भारतीय संघ व्यवस्थापन , निवड समिती आणि सर्व पदाधिकाऱ्यांशी आमचं बोलणं झालेलं आहे . वेस्ट इंडिजच्या आगामी भारत दौऱ्यात दोन कसोटी सामन्यांपैकी एक कसोटी सामना दिवस - रात्र पद्धतीत खेळवण्यात येणार आहे . हैदराबाद किंवा राजकोटच्या मैदानात हा सामना खेळवला जाणार असल्याचं कळतंय . वेस्ट इंडिज क्रिकेट बोर्डानेही बीसीसीआयच्या या प्रस्तावाला विरोध दर्शवला आहे . आतापर्यंत बांगलादेश आणि भारत या देशांचा अपवाद वगळता आयसीसीशी संलग्न असलेले सर्व देश दिवस - रात्र कसोटी सामना खेळले आहेत . ( अफगाणिस्तान व आयर्लंड वगळता , दोन्ही संघांनी अद्याप आपला पहिला कसोटी सामना खेळलेला नाहीये . ) याचसोबत वर्षाअखेरीस भारताच्या नियोजीत ऑस्ट्रेलिया दौऱ्यातही एक कसोटी सामना दिवस - रात्र खेळवण्याचा क्रिकेट ऑस्ट्रेलिया बोर्डाचा प्रयत्न आहे , मात्र बीसीसीआयने यावर अजुन आपली प्रतिक्रीया कळवलेली नाहीये . मात्र वेस्ट इंडिजविरुद्ध भारत आपला पहिला दिवस - रात्र कसोटी सामना खेळणार हे आता निश्चीत झालेलं आहे ."
entertainment,"बॉलिवूडचा किंग खान , म्हणजेच शाहरुख खान चित्रपटसृष्टीमध्ये त्याने आजवर साकारलेल्या विविध भूमिकांसाठी ओळखला जातो . शाहरुखच्या चित्रपट कारकिर्दीचा आलेख पाहिला तर अनेकांना त्याचा हेवाच वाटेल . पण , शाहरुख खान आणि त्याच्या चित्रपटाला मिळणाऱ्या यशामध्ये इतर कलाकारांचाही समावेश आहे . याचा अर्थ असा नाही की , शाहरुखला चित्रपट मिळवून देण्यासाठी कोणी मदत केली आहे . पण , बी टाऊनमधल्या काही कलाकारांनी ‘त्या’ चित्रपटांना नाकारले नसते तर शाहरुखच्या वाट्याला हे सुपरहिट चित्रपट आलेच नसते . त्यामुळे इतरांनी नाकारलेल्या चित्रपटांनी शाहरुखला प्रसिद्धी आणि यशाच्या शिखरावर पोहोचवले आहे असेच म्हणावे लागेल . हिंदी चित्रपटसृष्टीमध्ये किंग खानच्या नावाभोवती नेहमीच प्रसिद्धीचे वलय असते . पण , त्याच्या या प्रसिद्धीमागे आणि चित्रपट कारकिर्दीतील यशामध्ये अभिनेता आमिर खान आणि सलमान खानचाही वाटा आहे . सलमान , शाहरुख आणि आमिर हे तिन्ही खान बॉलिवूडमध्ये नेहमीच चर्चेत असतात . या तिघांचेही नाते तसे जुनेच आहे . शाहरुखच्या ‘बाजीगर’ या चित्रपटासाठी त्याच्याआधी आमिर खान आणि सलमान खानला विचारण्यात आले . पण , सरतेशेवटी शाहरुखच्या वाट्याला हा चित्रपट आला आणि त्याने साकारलेल्या भूमिकेला प्रेक्षकांची पसंती मिळाली . ‘दिवाना’ या चित्रपटाच्या बाबतीतही तसेच काहीसे घडले आहे . ज्या चित्रपटाद्वारे शाहरुखचा हिंदी चित्रपटसृष्टीमध्ये प्रवेश झाला होता , तो चित्रपट कोणा दुसऱ्याच अभिनेत्याचा वाट्याला गेला होता . अभिनेता नागार्जुनला ‘दिवाना’ या चित्रपटासाठी सर्वप्रथम विचारण्यात आले होते . पण इतर चित्रपटांच्या व्यग्र तारखांमुळे नागार्जुनने या चित्रपटाला नाकारले . नागार्जुननंतर या चित्रपटासाठी अभिनेता अरमान कोहलीकडे विचारणा करण्यात आली होती . पण अरमानकडूनही सकारात्मक उत्तर न मिळाल्यामुळे शेवटी या चित्रपटासाठी शाहरुखला विचारण्यात आले आणि याच चित्रपटाद्वारे बॉलिवूडला गवसला ‘किंग खान’ . विविध चित्रपटांतून अनेकदा रोमॅन्टीक अभिनेत्याच्या भूमिकेत प्रेक्षकांच्या भेटीला आलेल्या शाहरुख खानच्या ‘डर’ या चित्रपटालाही प्रेक्षकांची विशेष पसंती मिळाली . या चित्रपटामध्ये त्याने साकारलेली नकारात्मक भूमिका अनेकांचीच दाद मिळवून गेली . पण , या चित्रपटासाठी शाहरुखची निवड होण्यापूर्वी अभिनेता आमिर खानला विचारण्यात आले होते . या चित्रपटासोबत आमिरची गणितं काही जुळली नाहीत . पण , शाहरुखची एक वेगळी भूमिका असणारा चित्रपट सुपरहिट ठरला हेही तितकेच खरे ."
sports,"भारताचा माजी कर्णधार सौरव गांगुली आज वयाच्या ४५ व्या वर्षात पदार्पण करतोय . आतापर्यंत सौरव गांगुली आपल्याला लक्षात राहिला तो मैदानावरच्या त्याच्या आक्रमक स्वभामुळे . मात्र लॉर्ड्सच्या मैदानात नेटवेस्ट सिरीजमध्ये इंग्लंडचा पराभव केल्यानंतर सौरवने लॉर्ड्सच्या गॅलरीत शर्ट काढून केलेलं सेलिब्रेशन आजही अनेकांच्या मनात घर करुन बसलंय . सौरव गांगुलीने भारतीय संघाला खऱ्या अर्थाने आक्रमक व्हायला शिकवलं . पण गांगुलीने हे सेलिब्रेशन करण्यामागे इंग्लंडच्या अँड्रू फ्लिंटॉफचा सर्वात मोठा वाटा आहे . २००२ साली नासीर हुसेनच्या नेतृत्वात इंग्लंडचा संघ भारताच्या दौऱ्यावर आला होता . या दौऱ्यादरम्यान मुंबईच्या वानखेडे मैदानावर झालेल्या वन - डे सामन्यात इंग्लंडने भारतावर मात केली . अखेरच्या षटकात भारताला विजयासाठी ११ धावांची गरज होती . भारताचे ८ गडी तंबूत परतल्यामुळे मैदानावर असलेल्या हेमांग बदानी आणि अनिल कुंबळेवर संघाला विजय मिळवून देण्याची गरज होती , आणि समोर होता इंग्लंडचा जलदगती गोलंदाज अँड्रू फ्लिंटॉफ . पहिले ३ चेंडु दोन्ही फलंदाजांनी व्यवस्थित खेळून काढले , यावेळी भारताला ३ चेंडुंमध्ये ६ धावांची गरज होती . मात्र त्यानंतर लागोपाठ २ चेंडुंमध्ये भारताचे दोन्ही फलंदाज बाद झाले… . आणि आनंदाच्या भरात अँड्रू फ्लिंटॉफने आपला टी - शर्ट काढत मैदानावर सेलिब्रेशन केलं . कर्णधार सौरव गांगुलीला ही गोष्ट त्यावेळी खटकली होती . मात्र फ्लिंटॉफच्या या कृतीचा बदला सौरव गांगुलीने त्याच्याच देशात घेतला . १३ जुलैला ऐतिहासीक लॉर्ड्स मैदानावर भारत आणि इंग्लंड यांच्यात नेटवेस्ट सिरीजचा अंतिम सामना रंगणार होता . इंग्लंडने दिलेल्या ३२५ धावांचा पाठलाग करताना भारताने चांगली सुरुवात केली होती . मात्र मधल्या फळीने दगा दिल्यानंतर युवराज सिंह आणि मोहम्मद कैफने भारताचा डावा सावरला . अखेरच्या षटकात भारताचे ८ गडी माघारी परतले होते आणि मोहम्मद कैफच्या मदतीला जहीर खान मैदानावर हजर होता . भारताला विजयासाठी २ धावा हव्या असताना , जहीर खानने एक चोरटी धाव घेतली , मात्र ओव्हरथ्रोमुळे भारतीयांनी आणखी एक धाव काढली आणि थरारक सामना आपल्या खिशात घातला . योगायोगाने या सामन्यातलं अखेरचं षटकही फ्लिंटॉफ टाकत होता . त्यामुळे भारताच्या जुन्या पराभवाचा वचपा काढण्यासाठी लॉर्ड्सच्या गॅलरीत बसलेल्या सौरव गांगुलीने आपला टी - शर्ट काढत जोरदार हवेत गरागरा फिरवतं आपला आनंद साजरा केला . भारतीय संघाच्या इतिहासात हा सामना सदैव सुवर्णअक्षरात लिहीला जाईल . मात्र सौरव गांगुलीचं हे सेलिब्रेशन खासकरुन फ्लिंटॉफच्या सदैव स्मरणात राहिल यात काही शंका नाही ."
sports,"लोढा समितीच्या शिफारशींवरून हा माझा वैयक्तिक लढा नव्हता . बीसीसीआयची स्वायतत्ता टिकवण्याचा आमचा प्रयत्न होता , अशा शब्दांत बीसीसीआयच्या अध्यक्षपदावरून दूर व्हावे लागलेल्या अनुराग ठाकूर यांनी मत मांडले . अनुराग ठाकूर यांच्यासह सचिव अजय शिर्के यांना सर्वोच्च न्यायालयाने पदावरून दूर केल्यानंतर ठाकूर यांनी आपल्या ट्विटरवर व्हिडिओ पोस्ट केला आणि त्यातून आपल्या भावना व्यक्त केल्या . ‘भारतीय क्रिकेटची सेवा करण्याची संधी मला मिळाली . या काळात क्रिकेट प्रशासन आणि क्रिकेटच्या खेळाच्या प्रगतीसाठी प्रयत्न केले . देशातील सर्वोत्तम व्यवस्थापन असलेली ही संघटना ठरली आहे . ’ ठाकूर यांनी पुढे म्हटले आहे की , आपल्याकडे सर्वोत्तम क्रिकेट सुविधा आहेत . बीसीसीआयच्या सहकार्याने राज्य संघटनाही चांगले स्टेडियम उभारून त्यांची देखरेख करत आहेत . देशाचा नागरिक म्हणून मी सर्वोच्च न्यायालयाच्या निकालाचा आदर करतो . निवृत्त न्यायाधीशांकडून बीसीसीआयचा कारभार चांगल्या पद्धतीने केला जाईल , असे सर्वोच्च न्यायालयाला वाटत असेल तर मी त्यांना शुभेच्छा देतो . त्यांच्या मार्गदर्शनाखाली बीसीसीआय निश्चितच चांगला कारभार करेल . भारतीय क्रिकेटच्या प्रगतीचा मी नेहमीच विचार केला आणि या पुढेही करत राहीन , असेही ठाकूर यांनी या व्हिडिओत म्हटले आहे ."
entertainment,"गर्लफ्रेंड निरू रंधावा हिला मारहाण केल्याप्रकरणी अखेर अभिनेता अरमान कोहलीला अटक करण्यात आली आहे . लोणावळा येथून त्याच्या मित्राच्या फार्म हाऊसवरून त्याला पोलिसांनी अटक केली . गेल्या रविवारी अरमानविरोधात सांताक्रूझ पोलीस ठाण्यात गुन्हा दाखल करण्यात आला होता . अरमानने केलेल्या मारहाणीत निरु रंधावाला गंभीर इजा झाली असून उपचारासाठी तिला कोकिलाबेन रुग्णालयात दाखल करण्यात आले होते . हे दोघेही २०१५ पासून लिव्ह इन रिलेशनशिपमध्ये आहेत . निरुने तक्रार दाखल केल्यापासून अरमान फरार होता . चौकशीसाठी पोलीस त्याचा शोध घेत होते . दरम्यान त्याच्या वडिलांशीही पोलिसांनी संपर्क साधला असता आपल्याला काहीच माहित नसल्याचे त्यांनी सांगितले . अखेर लोणावळा येथून मुंबई पोलिसांनी त्याला अटक केली . एका क्षुल्लक गोष्टीवरून अरमान आणि निरुमध्ये भांडण झाले होते आणि त्यानंतर रागाच्या भरात अरमानने तिला बेदम मारहाण केली होती . फेब्रुवारीमध्ये झालेल्या एका वादात अरमानने तिच्यावर हात उगारला होता . मात्र त्यावेळी निरुने यासंबंधी कुठेच वाच्यता केली नाही . त्याच घटनेची पुनरावृत्ती झाल्याने निरुने अखेर सांताक्रुझ पोलीस ठाण्यात तक्रार दाखल केली . निरुच्या तक्रारीवरूनच अरमानविरोधात कलम ३२३ , ३२६ , ५०४ आणि ५०६ अंतर्गत गुन्हा दाखल करण्यात आला . अरमानकडून मारहाण झाल्याच्या तक्रारी त्याच्या पूर्वाश्रमीच्या प्रेयसींकडूनही करण्यात आल्या होत्या . ‘तारक मेहता का उल्टा चष्मा’ फेम अभिनेत्री मुनमुन दत्तानेही २०१३मध्ये अरमानविरोधात मारहाणीचा आरोप केला होता . बिग बॉस या रिअॅलिटी स्पर्धेतही त्याने सहस्पर्धक सोफिया हयातवर हात उगारल्याप्रकरणी त्याला अटक झाली होती . त्यानंतर जामिनावर तो सुटला होता . ‘बिग बॉस’दरम्यान अरमान आणि काजोलची बहिण तनिषा मुखर्जी यांच्यात जवळीक वाढली . मात्र अरमानच्या तापट स्वभावामुळे त्यांचा ब्रेकअप झाला होता ."
lifestyle,"जगाची थाळी ख्रिस्तपूर्व काळात कधीतरी आफ्रिकेतून भारतात आलेली चिंच कालांतराने इतकी पसरली की तिच्या आंबटगोड चवीची भुरळ जगभरातील खाद्यसंस्कृतींना पडली . मग ते आपलं चिंचेचं सार असो की व्हिएतमानी कान्ह चुआ . तापात आणि कुंद हिवाळी हवेत काही तोंडाला चव आणणारे आणि खमंग असे काही खावे असे वाटत असेल तर चिंचेचे सार तर हमखास सुचते मला . साधीशी कृती आणि चव तर अप्रतिम ! किंचित आंबटगोड तर मध्येच किंचित तिखट , एखादा चुकार दाणा मेथीचा आणि त्यावर हिंगाच्या चवीचा तुपाचा स्वाद ! भातावर घाला नाहीतर नुसते भुरका , तोंडाची चव नक्की बदलणार ! दूरदेशी पहिल्याप्रथम संसार थाटताना अनेक गोष्टींच्या आठवणींनी मन अनेकदा भरून यायचे . कुंद हिवाळी हवेत , काही करावे वाटायचे नाही . . आणि या मोडकळीला आलेल्या क्लीव्लंड शहरात काही मन प्रसन्न करणारे सापडेल अशी अजिबात खात्री नव्हती ! फार अपेक्षा नसली की सुखद धक्के देखील अजून सुख देऊन जातात , असेच काहीसे झाले ! आम्ही एकदा जेवायला बाहेर पडलो असताना , एका छोटय़ाशा औद्योगिक वसाहतीत एक अतिशय जुनाट आणि मोडकळीस आलेले खानावळसदृश ठिकाण दिसले ! आत जावे न जावे करत गेलो ! तिथे साध्याशा पद्धतीने टेबल - खुच्र्या मांडल्या होत्या , जुन्या ‘फक्त मिसळ’ मिळतात तशातल्या खाणावळीत आल्यासारखे वातावरण . एक जख्ख म्हाताऱ्या आजीबाई ऑर्डर घ्यायला आल्या . त्यांना बहुधा नीटसे दिसत नसावे आणि ऐकू देखील फारसे येत नव्हते . त्यांनी एक कळकट मेनूकार्ड लगबगीने पुढय़ात टाकले . गर्दीही फारशी नव्हती . सगळे चायनीज आणि थाई पदार्थ होते . एका शेवटच्या कोपऱ्यात इंडोनिशियन , कोरियन आणि व्हिएतनामी पदार्थ देखील होते . सगळ्यात काय काय जिन्नस असतील याची छोटीशी तळटीप प्रत्येक पदार्थाखाली . चाळत असताना एका ठिकाणी टॅमिरड , अर्थात चिंच घातलेले सूप असे दिसले . कुतूहल म्हणून मागवले त्यानंतर जे अनुभवले ते निश्चित स्मरणात राहावे असेच ! एका मध्यम आकाराच्या वाडग्यात काहीसे मातकट दिसणारे पाणी होते , त्यात काही भाज्या आणि टोफूचे तुरळक तुकडे , वर किंचित तांबडय़ा तिखटाचा आणि तेलाचा तवंग . काय खात आहोत म्हणून परत मेनू कार्ड चाळून पाहिले - कान्ह चुआ ( Canh Chua ) ! कान्ह म्हणजे नितळ पाणीदार रस्सा , भाज्या , मासे अथवा मटण घातलेला , तर चूआ म्हणजे आंबट . असा हा आंबट रस्सा ( व्हिएतनामी सूप ) दिसायला जरा विचित्रच वाटला तरी पहिला घास खाल्ला आणि सगळे बदलून गेले ! त्या कुंद थंड प्रदेशात , हे गरमागरम चिंचेचे सार एकदम हवेहवेसे वाटू लागले . किंचित आंबट गोड , काहीसे तिखट आणि तुरट . इतके हलके . जणू अनेक चवींची मखमल हलकेच खेचून नेली असावी जिभेवरून ! सर्व चवींचा जो समतोल यात साधलेला होता तो अप्रतिम होता . सगळ्यात महत्त्वाचे म्हणजे यात असलेले पदार्थ . मश्रूम , टोफू , पातीचा कांदा , टोमॅटो , भेंडी , अननस , बांबूचे कोवळे तुकडे आणि मुगाचे मोड असे पदार्थ त्यात घातलेले होते . प्रत्येक पदार्थाची चव निराळी आणि किंचित कच्ची तरी ताजी लागत होती ! प्रत्येक चवीची दुसऱ्या चवीशी छान गट्टी जुळली होती , कोणतीही चव वरचढ नव्हती , एक छान सलोखा प्रत्येक घासात , हळूहळू घशातून पोटात आणि मनात देखील झिरपत होता . त्या दिवसानंतर हा किंचित निराळा तरी आपल्या चिंचेच्या साराशी साधम्र्य असणारा पदार्थ अगदीच लाडका होऊन गेला ! प्रत्येक वेळी या छोटय़ा खाणावळीत हक्काने येऊन हाच पदार्थ आम्ही मागवू लागलो . पुढे समजले की एक वृद्ध व्हिएतनामी दाम्पत्य ही खाणावळ चालवत होते . त्या आजीना खरोखरच कमी ऐकू येत होते , त्यामुळे प्रत्येक पदार्थाच्या मागे आकडे लिहिले होते , त्या आकडय़ावरून त्या ऑर्डर घेऊ शकत होत्या . आतमध्ये ते आजोबा उत्तम घरगुती चवीचे पदार्थ बनवत होते आणि अर्थात त्यांना त्या छोटय़ाशा मेनूवरचे सगळेच आकडे पाठ होते . प्रत्येक वेळी बिलाच्या रकमेच्या पटीत टीप देऊ केली की दोघे नाराज होत , आम्ही अजून कमावते आहोत , तुमची सहानुभूती नकोय , जेवढे बिल झाले तेवढेच देत जा असे आवर्जून सांगत . व्हिएतनाम युद्धाच्या नंतर बरेच व्हिएतनामी लोक अमेरिकेत आले होते . त्याच निर्वासित तांडय़ातले हे आजी - आजोबा होते की काय असे खूपदा वाटून गेले , मात्र विचारायचे धाडस नाही झाले कधीच . असेच मानी आजी - आजोबा गोव्यात देखील भेटले होते . त्यांची खासियत होती साधेसे पारंपरिक कोकणी जेवण . तिथे देखील उत्तम सोलकढी आणि सार मिळते . जास्त करून आमसुलाचे मात्र कधी चिंचेचे देखील . साधीशी तुपाची फोडणी , त्यात चिंचेचा कोळ , गूळ , िहग , जिरे , तांबडय़ा मिरच्या आणि चवीपुरते मीठ . गोव्यात मात्र आजी सुग्रास स्वयंपाक करत आणि आजोबा सगळी ऑर्डर घेत . बिलाच्या एवढी टीप ठेवली तर आमच्यामागे आले हाक मारत , अहो तुमचे जास्तीचे पसे इथे विसरलात . व्हिएतनाम काय आणि गोवा काय . . ही सगळी समुद्रकिनारची माणसे , साधीशी आणि सचोटीने कष्ट करणारी . एवढे वय झाले म्हणून काही तक्रार नाही की कष्टाचे काही वावगे नाही . साध्या जिन्नसातून , अगदी घरगुती पदार्थ मन लावून केले तर किती सुख देऊन जातात , क्षुधा आणि मन एकत्रित तृप्त करून जातात , याचे गमक व्यवस्थित समजलेली ही माणसे . आयुष्याचे सार जणू या सारात मिसळून आम्हाला प्रेमाने वाढले होते ! अशा दोन्ही प्रकारच्या सारांचा काही दुवा मिळतो का म्हणून शोधू लागले तर मोठेच रंजक काहीबाही हाती लागले ! मुळात टॅमिरड हा इंग्रजी शब्द हा अपभ्रंश आहे हे समजून आश्चर्य वाटले . चिंच हा स्थानिक भारतीय वृक्ष नाही , फार पूर्वी आफ्रिकेतून ख्रिस्तपूर्व काळात हे झाड भारतात आले असल्याचा कयास आहे . आता एवढे शतकं इथे त्याची लागवड होऊन भारतात स्थानिक झाडाचा मान मिळाला आहे . या झाडाच्या फळांची चव अरबी व्यापाऱ्यांना आवडली आणि त्यांनी त्याचा प्रसार इतरत्र केला , तो तामरहिंद म्हणून . तामर म्हणजे खजूर , आणि िहद म्हणजे िहदोस्तान म्हणजे िहदुस्तानातले खजूर अशा नावाने केला . पोर्तुगाल आणि स्पेन यांच्या राजवटी असलेल्या दक्षिण - पूर्व भागात हे फळ प्रसिद्ध झाले . त्यामुळे इंडोनेशिया , जावा , सुमात्रा , व्हिएतनाम , तवान , दक्षिण चीन अशा सर्व ठिकाणी हे जेवणात वापरले जाऊ लागले . इंग्रजांनी या ‘तामरिहद’चा सोयीस्कर अपभ्रंश ‘टॅमिरड’ असा केला तो शब्द आजपर्यंत प्रचलित आहे . आफ्रिकेत सुदान , कॅमेरून , नायजेरिया , टांझानिया इथून आलेले हे झाड पुढे भारतातून अरबस्तानात , ओमन इथे , पुढे व्यापारी मार्गाद्वारे दक्षिण आशिया आणि ऑस्ट्रेलिया इथवर याचे फळ माहिती झाले , रुजले , लोकप्रिय झाले . भारतात चटण्यांमध्ये वापरला जाणारा चिंचेचा गर , दक्षिण आशियायी भागात मटण , मासे , भाज्या यात वापरला जातो . १६व्या शतकात स्पॅनिश व्यापारी हे फळ घेऊन मेक्सिको आणि इतर दक्षिण अमेरिकी देशात गेले . करत करत हे फळ जगभर उष्णकटिबद्ध प्रदेशांत पुरते रुजले . चिंचेच्या गराचा वापर करून जगभरात नानाविध सूप आणि सॉस बनवले जातात . दक्षिण आशियाई प्रांतात अगदी पाणीदार पदार्थ करून त्यात हा कोळ घालतात तर मेक्सिको , अमेरिका इथे मटणासोबत खायला म्हणून घट्टसर गोडसर , खास सॉस बनवतात . वोच्रेस्टरशायर सॉस या मूळ इंग्रजी सॉसमध्ये देखील चिंचेचा कोळ हा महत्त्वाचा घटक आहे . सशाचे मांस , तिसऱ्या , इतर मटणाचे पदार्थ यासोबत हा सॉस खाल्ला जातो . त्याचबरोबर ब्लडी मेरी , सीझर या कॉकटेल्समध्ये देखील हा सॉस वापरला जातो . चिंचेची अजून एक खासियत अशी की , हे एकमेव फळ आहे ज्यात कॅल्शियम आढळते . फिलिपिनो लोक सिनिगांग या नावाचे सूप मोठय़ा आवडीने करतात , त्याचा बेस हा चिंचेचा कोळ असतो . अनेक भाज्या आणि माशाच्या जातीवरून याचे अनेक पदार्थ बनतात . व्हिनेगार ऐवजी चिंचेचा कोळ वापरला जातो . घानामध्ये सुरणाच्या काही खाजऱ्या किंवा विषारी जातींचा जेवणात समावेश असतो . त्यातील विष किंवा खाज कमी करायला चिंचेचा कोळ सर्रास वापरला जातो . भारत आणि पाकिस्तानात चिंचेची चटणी ही चाट किंवा इतर पदार्थात हमखास वापरली जाते , अनेक भाज्या देखील चिंचेचा कोळ घालून शिजवल्या जातात . आंबट - गोड चिंगोली दोन्ही देशांत तसेच अरबस्तानात प्रसिद्ध आहे . अशा या आंबट - गोड चवीची भुरळ जगभरातील विवध खाद्यसंस्कृतींना पडली आहे हे मात्र निश्चित ! प्राजक्ता पाडगावकर – response . lokprabha @ expressindia . com सौजन्लोय – कप्रभा"
sports,"भारतीय संघाविरोधात खेळण्यासाठी उत्सुक ; मात्र कारवाईचे दडपण आशियाई क्रीडा स्पर्धेतील मैदानी लढाईत कबड्डीमधील हक्काची सुवर्णपदके गमावल्यानंतर आता दिल्ली उच्च न्यायालयाच्या आदेशानुसार १५ सप्टेंबरला दिल्लीत होणाऱ्या दोन सामन्यांमध्ये भारतीय कबड्डी संघांची प्रतिष्ठा पणाला लागणार आहे . भारतीय संघाला आव्हान देऊ शकणारा संघ तयार करण्यासाठी देशातील कबड्डीक्षेत्रात जोरदार मोर्चेबांधणी सुरू आहे . या संघात सहभागी होण्यासाठी खेळाडू उत्सुक असले तरी त्यांच्यावर कारवाईचे दडपण आहे . दिल्लीला होणाऱ्या सामन्यासाठी भारतीय संघात स्थान मिळवू न शकलेल्या देशातील अव्वल कबड्डीपटूंना या संघातून खेळण्यासाठी विचारणा केली जात असल्याची माहिती मिळत आहे . मात्र जनार्दनसिंग गेहलोत यांचे भारतीय कबड्डीवरील नियंत्रण कायदेशीरपणे संपुष्टात आले असले , तरी संघटनात्मक नियंत्रण गमावले नसल्यामुळे खेळाडू द्विधा मनःस्थितीत असल्याचे सूत्रांनी सांगितले . आशियाई क्रीडा स्पर्धेत सहभागी झालेल्या भारतीय संघाच्या निवड प्रक्रियेबाबत आक्षेप घेणारी याचिका दिल्ली उच्च न्यायालयात माजी अर्जुन पुरस्कार विजेते कबड्डीपटू होनप्पा गौडा यांनी सादर केली होती . यावर निकाल देताना न्यायालयाने निवड प्रक्रियेसाठीचे दोन सामने १५ सप्टेंबरला दिल्लीच्या त्यागराज क्रीडा संकुलात सकाळी ११ वाजता आयोजित करण्याचे निर्देश आले आहेत . आशियाई क्रीडा स्पर्धेत भारतीय संघातून खेळलेल्या प्रत्येकी १२ खेळाडूंशी झुंजण्यासाठी डावललेल्या किंवा अन्य खेळाडूंना या नव्या भारतीय संघात स्थान मिळू शकेल . न्यायालयीन दावा करणाऱ्या होनप्पा आणि एस . राजरत्नम यांच्याशी पाठीशी असलेली नवे भारतीय हौशी कबड्डी महासंघ संघबांधणीसाठी प्रयत्नशील आहेत . ‘‘आशियाई स्पर्धेतील भारताच्या संघात मध्य रक्षणाचा मोठा अभाव होता . याचप्रमाणे सुरजित , नितीन तोमर , सुरेंदर नाडा , सुकेश हेगडे , प्रशांत राय , विशाल भारद्वाज , विकास काळे , सचिन शिंगार्डे , नीलेश साळुंखे यांच्यासारख्या असंख्य गुणी खेळाडूंना भारतीय संघातून डावलण्यात आले होते . निवड प्रक्रियेच्या सामन्यांसाठी आमची संघबांधणी अंतिम टप्प्यात असून , विशेष तयारी शिबिराला लवकरच प्रारंभ होणार आहे , ’’ अशी माहिती नव्या भारतीय हौशी कबड्डी महासंघाचे समन्वयक जया शेट्टी यांनी दिली . ते पुढे म्हणाले , ‘‘भारतीय संघाशी संलग्न असलेल्या राज्य संघटना तसेच रेल्वे , सेनादल या संघांवर या सामन्यात न खेळण्यासाठी दडपण आणले जात आहे . कारण भारतीय कबड्डी संघटनेविरोधातील हे कृत्य असल्याचे चित्र निर्माण केले जात आहे . मात्र कबड्डीच्या हितासाठी ही प्रक्रिया होत आहे , याची जाणीव खेळाडूंना व्हायला हवी . ’’ निवृत्त जिल्हा न्यायाधीश रविंदर कौल या सामन्यांसाठी निरीक्षक म्हणून काम पाहतील . या निवड प्रक्रियेचे व्हिडीओ चित्रण करण्यात येईल आणि ते नंतर न्यायालयासमोर सादर केले जाईल . या सामन्यांसाठी केंद्रीय क्रीडा मंत्रालयाच्या सचिवांकडून तीन निवड समिती सदस्य नियुक्त केले जाणार आहेत . आशियाई क्रीडा स्पर्धेतील आक्षेपार्ह खेळाडूंच्या कामगिरीचा या वेळी कस लागेल . ते या निवड प्रक्रियेत यशस्वी ठरले , तरच त्यांना पदकविजेत्याला मिळणारे आर्थिक इनाम आणि अन्य लाभ मिळणार आहेत . या खटल्याची पुढील सुनावणी ३० ऑक्टोबरला आहे ."
entertainment,"प्रत्येक भारतीय सणांचं आपलं एक महत्त्व आहे . त्यामागे नक्कीच काही तरी विचार आहे . आता आजचंच बघा ना , होळीचा सण , उद्या रंगपंचमी . . मनातील राग , द्वेष , अहंकार , असूया सर्व काही होळीमध्ये भस्मसात करायचं आणि त्यानंतर नव्या रंगांची उधळण करत पुन्हा नव्याने नात्याला सुरुवात करत रंगपंचमी साजरी करायची . होळी - रंगपंचमी हे साऱ्यांचेच आवडते सण , कारण लहानपणापासून या सणातली गंमत अनुभवत आपण मोठे होत असतो . एरव्ही चेहऱ्याला रंग लावून दुसऱ्याची भूमिका रंगवणारे कलाकारही यातून सुटले नाहीत . होळी आणि रंगपंचमीच्या बऱ्याच आठवणींनी अजूनही त्यांच्या मनामध्ये हक्काचे स्थान मिळवले आहे . प्रत्येकाकडे वेगवेगळ्या पद्धतीने होळी साजरी केली जाते . सागर कारंडेने माहीमला राहत असतानाच्या होळीची अशीच एक आठवण सांगितली . ‘माहीमची होळी मी कधीच विसरू शकत नाही . जवळपास आठवडाभर या सणाचा आनंद आम्ही लुटायचो . माहीमची होळी सर्वात निराळी . होळीच्या पूर्वसंध्येला आम्ही विरारला जायचो . तिथून सुपारीचे झाड घ्यायचो . ते झाड लोकलच्या बाहेरच्या बाजूला बांधायचो . त्यानंतर माहीम आलं की ते झाड स्थानकावर उतरवायचं आणि तिथून खांद्यावर उचलून ते कॉलनीमध्ये न्यायचो . त्यानंतर खड्डा खणून त्यामध्ये हे झाड लावायचो , ते सजवायचो आणि होलिकामाता म्हणून तिची पूजा करायचो . त्यानंतर रात्रभर बरेच कार्यक्रम व्हायचे . आम्ही गरबा वगैरे खेळायचो आणि सकाळी ५ - ६च्या दरम्यान ती होळी पेटवली जायची . होळी पेटवल्यावर ते झाड काही वेळाने खाली पडतं , त्यानंतर मग रंगपंचमीला सुरुवात केली जायची . ही अशी होळी माझ्यासाठी अविस्मरणीय असल्याचे सागर सांगत होता . लहानपणींच्या रंगपंचमीच्या आठवणींना या वेळी सिद्धार्थ जाधवनेही उजाळा दिला . लहान असताना होळी आणि रंगपंचमीची गंमत काही औरच होती . चाळीमध्ये या सणांना धमाल यायची . रंगपंचमीसाठी सकाळी बाहेर पडलो तर संध्याकाळपर्यंत घरीच जायचो नाही . त्यामुळे आईचा ओरडा खायला लागायचा . शाळेतही तीच परिस्थिती , कारण रंगपंचमीचा रंग न गेल्यामुळे शाळेत विविध रंग असलेला चेहरा घेऊनच जायचो . पण हा सण म्हटलं की सर्वात जास्त गंमत आठवते ती ‘आयना का बायना’ची . लहान असताना आम्ही सर्व मित्र चाळीमध्ये ‘आयना का बायना , घेतल्याशिवाय जाईना’ असं म्हणत फिरायचो . या साऱ्या गोष्टींत जी गम्मत होती ती आता येत नाही , ’ अशी खंतही सिद्धार्थने व्यक्त केली . रंगपंचमी हा सर्वात आवडता सण असल्याचं संजय नार्वेकरने सांगितले . त्यामुळे या दिवशी कधीही प्रयोग ठेवत नाही , हेदेखील त्याने स्पष्ट केलं . तर संतोष पवारने रंगपंचमीच्या दिवशी प्रयोग असला की लपत - छपत इमारतीबाहेर पडावं लागायचं , अशीही आठवण सांगितली . रंगपंचमीचा सण आहे आणि भांग नाही म्हटल्यावर कसं चालेल ? काही रंगकर्मीना रंगपंचमीच्या दिवशी नकळतपणे भांग पाजली गेली आणि त्यानंतर काहींची झालेली गंमत तर काहींनी या गोष्टींचा केलेला सामनाही रंजक असाच . आनंद इंगळेच्या बाबतीत असाच एक किस्सा घडला . एका रंगपंचमीचा किस्सा मी कधीही विसरू शकत नाही . दुपारी साडेचार वाजता नाटकाचा प्रयोग होता . त्यामुळे सकाळी कलाकारांच्या रंगपंचमीला गेलो . रंगपंचमी खेळून दुपारी आराम करून प्रयोगाला जायचं मी ठरवलं होतं . रंगपंचमीची मजा लुटत असताना मित्रांना रंग लावत असताना मी त्यामध्ये पार बुडून गेलो . त्यामध्ये कुणी तरी मला नकळतपणे भांग पाजली . ती भांग असल्याचं मला कळलंदेखील नाही . त्यानंतर काय होत होतं नेमकं कळत नव्हतं . रंगांनी माखून निघाल्यावर थेट नाटकासाठी मी निघालो . चेहऱ्यावर , कपडय़ांवर सर्व रंगच रंग . त्याच अवस्थेत नाटक सुरू केलं . नाटक हाऊसफुल्ल होतं . पण त्या वेळी मी काय आणि कसं काम केलं , हे सांगता येणार नाही , अशी गमतीशीर आठवण आनंदने सांगितली . भाऊ कदमलाही प्रयोगाच्यावेळी एकदा भांग पाजली होती , असा किस्सा त्याने स्वतःच सांगितला . लहानपणी रंगपंचमीचा मनमुराद आनंद लुटला , पण कालांतराने ही गंमत कमी होत गेली . मी ‘यदा कदाचित’ नाटकात होतो . रंगपंचमीच्या दिवशी नाटकाचा दौरा होता . प्रयोग झाला . त्यानंतर कुणी तरी मला मसाले दूध प्यायला दिलं , त्यानंतर गोडाचे पदार्थही खायला दिले . भांग आणि त्यावर गोडपदार्थ खाल्ला की ग्लानीमुळे काही सुचत नाही , असं म्हणतात . थोडय़ा वेळाने मला सांगण्यात आलं की ते मसाले दूध नव्हतं तर भांग होती . साऱ्यांना मला बुचकळ्यात टाकून गंमत पाहायची होती . पण सुदैवाने माझ्यावर त्या भांगेचा कोणताही परिणाम झाला नाही , असं भाऊ सांगत होता . अभिनेता पुष्कर श्रोत्रीनेही या वेळी लहानपणीच्या रंगपंचमीच्या आठवणींना उजाळा दिलाच , पण कॉलेज जीवनात भांग प्यायल्यावर झालेली गंमतही सांगितली . कॉलेजच्या दिवसांमध्ये एकदा रंगपंचमी खेळून झाल्यावर मित्रांनी अजाणतेपणे भांग प्यायला दिली . त्यानंतर माझ्याबरोबर नेमकं काय होत होतं , हे सांगता येणार नाही . मित्रांबरोबर मजा केल्यावर घरी आलो . घरात गेलो तेच हसत - हसत . कुणी काही बोललं की मी हसायचो . किचनमध्ये काही झालं तरी मी हसायचो . कुणी घरी आलं की दरवाजा उघडून हसत राहायचो . काही झालं तरी मी हसत होतो आणि घरचे माझ्यावर हसत होते , अशी आठवण पुष्करने सांगितली . रंगकर्मीची रंगपंचमी एकदम झोकात होते . सारेच जण तो दिवस राखीव ठेवून आपल्या मित्रांना भेटतात आणि सणाचा आनंद लुटतात . पण यामध्ये काय चांगल्या गोष्टी घडतात हे सागर कारंडे सांगत होता . रंगकर्मीच्या होळीला मी आवर्जून जातो . फक्त कलाकार नाहीच तर तंत्रज्ञ , पडद्यामागे काम करणारे सारेच कलाकार भेटतात . पण यामधली सर्वात चांगली गोष्ट म्हणजे , एकमेकांना रंग लावत असताना आपल्या मनातला राग , द्वेष , असूया सारेच विसरतात . या गोष्टींचा मी साक्षीदार आहे . रंगात न्हाऊन निघत असताना सारे एक होऊन जातात . साऱ्या रंगात एकीचा रंग दिसतो आणि हेच अपेक्षितही असावं . त्यामुळे ही रंगपंचमी कधीही न चुकवावी अशीच , असं सागर सांगत होता . होळी - रंगपंचमीवरची गाणी बरीच . पण हा अनुभव ऐकल्यावर शोले चित्रपटातलं ‘होली के दिन दिल मिल जातें हैं , रंगो में रंग मिल जातें हैं , गिले शिकवे छोडम्के दोस्तो , दुश्मन भी गले मिल जाते हैं’ हे गाणं आठवल्याशिवाय राहत नाही . त्यामुळे मनातल्या सगळ्या वाईट गोष्टी दूर सारून एकत्र या आणि या सणाचा मनमुरादपणे आनंद लुटा ."
sports,"नाशिक : आंतरराष्ट्रीयस्तरावर एकापेक्षा एक सरस आणि रेकॉर्ड ब्रेक करणारे धावपटू घडविणारी जमैकाची जगप्रसिध्द धावपटू उसेन बोल्ट यांची ऍकेडमी म्हणजे खेळाडू निर्मितीची खाणच आहे . खेळातील नवनवीन तंत्रशुध्द पध्दतीद्वारे प्रशिक्षण देण्याबरोबरच अंगमेहनत , भरपूर सरावाला तेथे प्राधान्य दिले जाते . त्यामुळे खेळाडू हा कायमच तंदूरूस्त राहतो आणि कुठल्याही आव्हानाला तो समर्थपणे तोंड देऊ शकतो असे नाशिकची धावपटू ताई बाम्हणे हिने "" सकाळ ' शी बोलतांना सांगितले . या ऍकेडमीत महिनाभर घेतलेल्या प्रशिक्षणाचा भविष्यातील कामगिरी उंचावण्यासाठी निश्चितच खूप उपयोग होईल असेही तिने नमूद केले . जमैकाच्या उसेन बोल्ट ऍकेडमीसाठी भारतातून 15 धावपटूंची निवड झाली होती . त्यात महाराष्ट्राच्या ताई बाम्हणे ( नाशिक ) सह सानिका नाटे , आदिती परब ( दोघी मुंबई ) यांचा समावेश होता . या धावपटू एक महिन्याचे प्रशिक्षण घेऊन नुकत्याच भारतात परत आल्या आहेत . तेथील प्रशिक्षणासह आलेल्या अनुभवाबद्दल त्यांनी "" सकाळ ' शी संवाद साधला . ताई बाम्हणे म्हणाली , एनवायसीएस व गेल रफ्तारतर्फे झालेल्या स्पर्धेतील कामगिरीच्या आधारे आमची जमैका प्रशिक्षणासाठी निवड झाली . उसेन बोल्ट यांच्या मार्गदर्शनाखाली हे प्रशिक्षण म्हणजे आम्हाला एक सुवर्णसंधीच होती . जमैकाच्या वातावरणाशी जुळवून घेतांना आम्हाला बराच त्रास सहन करावा लागला पण आम्ही डगमगलो नाही . आमच्या क्रीडाप्रकारानुसार दररोज आठ ते दहा तासाहुन अधिक वेळ आमचे प्रशिक्षण चालत असे . भारतात कधीही न पाहिलेले किंबहुना आपल्याकडे प्रशिक्षणासाठी त्याचा फारसा वापर होत नसलेल्या स्प्रिंटवर प्रशिक्षण दिले गेले . त्यात धावतांना गती राखणे , आपला दम कमी जास्त होऊ न देता श्वास रोखून धरणे यासारख्या मुद्यांना प्राधान्य देण्यात आले . स्पर्धेकाला मागे टाकणे नव्हे वेळ नोंदवणे महत्वाचे ताई , सानिका म्हणाल्या , आपल्याकडे स्पर्धा , शर्यत म्हणजे दुसऱ्या स्पर्धेकाला मागे टाकून पुढे जाणे आणि त्याला पराभूत करणे एवढ्याच पुरती मर्यादित आहे . पण जमैकामध्ये शर्यत , स्पर्धेत केवळ स्पर्धेकाला मागे टाकणे म्हणजे स्पर्धा नव्हे तर वेळेशी तेथे खरा मुकाबला असतो . कमीत कमी वेळेत अंतर पार करून विक्रम प्रस्थापित करणे याला प्राधान्य दिले जाते . आपणच अगोदर नोंदवलेली वेळ मागे टाकत नवीन कमी वेळ नोंदवायला तेथील धावपटू महत्व देतात . त्यामुळेच वेळ नोंदवण्याच्या आणि स्पर्धा जिंकण्याच्या बाबतीत केनिया , जमैकाचे धावपटू आघाडीवर दिसतात . हेच तंत्रशुध्द प्रशिक्षण आम्हाला देण्यात आले . त्यासाठी तिथल्या धावपटूंबरोबर आमची स्पर्धाही झाली . बोल्टकडून प्रशिक्षणाचे धडे ताई , आदिती म्हणाल्या , धावपटू उसेन बोल्ट यांनी ऍकेडमीत आम्हाला पुरेसा वेळ दिला . धावण्याबरोबरच स्प्रिंटर , वॉटर रनिंग , डोंगरदऱ्याच्या ठिकाणी धावणे , हॉर्स रायडिंग , बक्षिस आणि विक्रमांसाठी वेळ नोंदवतांना घ्यावयाची काळजी यासारख्या वेगवेगळ्या मुद्यांवर मार्गदर्शन केले . काही तंत्रशुध्द प्रशिक्षणाचा मंत्रही सांगितला ज्याचा आम्हाला 2020 मध्ये टोकियो येथे होणारी ऑलिम्पिक स्पर्धा व त्यादृष्टीने कामगिरी उंचावण्यासाठी उपयोग होऊ शकतो . अजमावण्यासाठी स्थानिक स्पर्धेत सहभाग एक महिन्यांत 100,200,400,800 मिटर धावणेसह इतर वेगवेगळ्या प्रकारांचे प्रशिक्षण दिले , दोन टप्प्यात प्रशिक्षण सराव सुरु ठेवण्याबरोबरच आहार , व्यायामाबाबतही काही तंत्रशुध्द धडे दिले . स्वतःला अजमावण्यासाठी हे धावपटू जमैकाच्या स्थानिक स्पर्धेत सहभागी झाले आणि आपल्या कामगिरीची छाप पाडत विजेतेही झाले . या कामगिरीचे बोल्ट ऍकेडमीच्या पदाधिकाऱ्यांनी कौतुक केले ."
entertainment,"हिंदी चित्रपटसृष्टीत एव्हरग्रीन अभिनेता म्हणून अनेक कलाकारांच्या नावाला पसंती दिली जाते . यातच एक नाव सर्वांच्याच आवडीचं आहे आणि ते म्हणजे अभिनेता अनिल कपूरचं . आपल्या अभिनय कौशल्याच्या आणि जिद्दीच्या बळावनर अनिलने या कलाविश्वात भक्कम स्थान मिळवलं आहे . त्याच्या या प्रवासात अनेक मंडळींचा हातभारही लागला . पण , या साऱ्यांमध्ये तो सर्वाधिक महत्त्वं देतो ते म्हणजे पत्नी सुनिताला . मुळात पत्नीच्याच एका सवयीमुळे आपल्याला काम करण्यासाठीची प्रेरणा मिळते असंही त्याने स्पष्ट केलं आहे . ‘ह्युमन्स ऑफ बॉम्बे’ या फेसबुक पेजवरुन यावेळी अनिलने सुनितासोबतच्या सुरेख नात्याला उलगडा केला आहे . प्रेमकहाणीला सुरुवात झाल्यापासुन ते कौटुंबिक जीवनात आलेल्या यशापयशापर्यंत सुनिताने कशा प्रकारे आपली निस्वार्थ मनाने साथ दिली हेच त्याने या पोस्टमध्ये सांगितलं आहे . एका मित्राने सुनिताला अनिलचा फोन नंबर दिला होता . प्रँक कॉल करण्यासाठी म्हणून तिने तो नंबर लावला , अनिलने फोन उचलला आणि तिचा आवाज ऐकताच तो तिच्या प्रेमात पडला . सुरुवातीला वरवर बोलणारे अनिल - सुनिता कालांतराने एकमेकांच्या प्रेमात आकंठ बुडाले . कित्येकदा तर सुनिताला भेटायला जाण्यासाठी अनिलच्या खिशात पैसेही नसायचे . अशा वेळीही तिने त्याला मदत केली असल्याचं त्याने या पोस्टमध्ये न चुकता नमूद केलं आहे . सुनिता ही एका बँक कर्मचाऱ्याची मुलगी होती , तर अनिल कलाविश्वात आपली ओळख प्रस्थापित करण्यासाठी धडपडत होता . पण , आपली ओळख तयार केल्याशिवाय आणि काही अंशी यशस्वी झाल्याशिवाय तिला लग्नाचं मागणं घालावं तरी कसं , हा प्रश्न त्याच्या मनात वारंवार घर करायचा . अखेर नशिबाने त्याची साथ दिली , आणि लगेचच सुनिताला लग्नाची मागणी घालत साधारण अवघ्या दहाजणांच्या उपस्थितीत त्यांनी सहजीवनाची शपथ घेतली . मुख्य म्हणजे लग्नानंतर तिसऱ्या दिवशी अनिल पुन्हा त्याच्या कामात व्यग्र झाला होता . तर सुनिता एकटीच , त्याच्याशिवाय थेट हनिमूनला गेली होती . वाचा : त्याची चोरी मी पकडली होती , एक्स बॉयफ्रेंडविषयी दीपिकाने केला खुलासा जवळपास ४५ वर्षांपासून अनिल आणि सुनिता एकत्र आहेत . आयुष्यात येणाऱ्या प्रत्येक वळणावर त्यांनी एकमेकांना साथ दिली आहे . किंबहुना आपण रोज सकाळी उठून कामासाठी निघतो यामागेही सुनिताच कारण असल्याचंही अनिल म्हणाला . तिला आदल्या दिवशी दिलेल्या पैशांचं काय केलं , असं विचारलं असता ते पैसे तर संपले असं तिचं उत्तर असतं . आता पत्नीचं हे उत्तर आल्यानंतर पतीने घरात थांबून कसं बुवा चालेल ?"
entertainment,"‘मै उडना चाहता हूँ , दौडना चाहता हूँ , गिरना भी चाहता हूँ… बस रुकना नही चाहता’ असं म्हणणारा बनी आठवतोय का , असा प्रश्न विचारला की सर्वांच्याच डोळ्यासमोर ‘ये जवानी है दिवानी’ हा चित्रपट उभा राहतो . रणबीर कपूर , दीपिका पदुकोण , कल्की कोचलीन , आदित्य रॉय कपूर यांच्या महत्त्वाच्या भूमिका असणारा हा चित्रपट पाच वर्षांपूर्वी प्रदर्शित झाला आणि बॉक्स ऑफिसवर त्याचाच डंका वाजला . या चित्रपटातील प्रत्येक पात्राला प्रेक्षकांचं प्रेम मिळालं . मग ती ‘नैना तलवार’ म्हणू नका , ‘बनी’ म्हणजेच ‘कबीर’ म्हणू नका किंवा सतत स्वॅगमध्ये असणारी ‘अदिती’ म्हणू नका . बरं या साऱ्यांमध्ये ‘अवि’ला विसरुन चालणार नाही बरं . आयान मुखर्जी दिग्दर्शित या चित्रपटाचं कथानक आणि कलाकारांचा अभिनय या साऱ्याची एक अशी घडी बसली जी खऱ्या अर्थाने अनेकांनाच फ्रेंडशिप गोल्स , रिलेशनशिप गोल्स आणि स्वतःचं असं अस्तित्वं देऊन गेली . एक - दोनदा नव्हे तर , तब्बल दहा - पंधरावेळा हा चित्रपट पाहणाऱ्यांची यादीही बरीच मोठी आहे . मुळात हा चित्रपट इतका लोकप्रिय का , हा प्रश्न आजवर बऱ्याचदा विचारला गेला . चला तर मग , नजर टाकूया सर्वांच्याच आवडीच्या ‘ये जवानी है दिवानी’विषयी चाहत्यांच्या मनात इतकी आत्मियता का आहे , यासंबंधीच्या काही कारणांवर… रणबीर आणि दीपिकाची केमिस्ट्री - प्रेमाची वेगळीच परिभाषा या चित्रपटाने देऊ केली . त्यातही रणबीर ( बनी ) आणि दीपिका ( नैना ) ही स्टार जोडी मुख्य भूमिकेत असल्यामुळे त्यांच्यात खुलणारं ऑनस्क्रीन प्रेम चाहत्यांच्या मनाचा ठाव घेऊन गेलं . इतकच नव्हे तर , प्रेमाच्या आणाभाका घेणाऱ्या अनेकांनीच या बनी आणि नैनाच्या जोडीला आपल्या आदर्शस्थानी ठेवलं . संगीत - ‘बलम पिचकारी’ म्हणत होळीचे रंग म्हणू नका किंवा मग ‘इलाही’ आणि ‘कबीरा’ ही गाणी म्हणू नका . ‘ये जवानी…’ मधील प्रत्येक गाणं हे त्या त्या वेळी त्या त्या दृश्यासाठी अतिशय सुरेखरित्या शोभून गेलं आणि चित्रपटाला खऱ्या अर्थाने चार चाँद लावून गेलं . त्यातच ‘बद्तमीज दिल माने ना’ म्हणत थिरकणाऱ्या रणबीरने पुन्हा एकदा तरुणींच्या काळजाचा ठोका चुकवला होता असं म्हणायला हरकत नाही . मैत्री - हल्ली धकाधकीच्या आणि अत्यंत साचेबद्ध आयुष्य जगण्यात प्रत्येकजण इतका व्यग्र झाला आहे की मित्रमंडळींसोबत वेळ व्यतीत करण्याची संधी तशी फार कमी मिळते . पण , हा चित्रपट मैत्रीलाही तितक्याच समर्पकपणे आपल्यासमोर मांडून गेला . दंगा करणारे , मदत करणारे , खिल्ली उडवणारे वेळ पडल्याल रागे भरणारे मित्र नेमके काय असतात याचीच प्रचिती ‘ये जवानी है…’च्या निमित्ताने आली . वाचा : Top 5 : ‘संजू’आधीही ‘या’ वास्तवदर्शी बायोपिकने जिंकलेली प्रेक्षकांची मनं आयुष्याच्या मार्गावर चालणाऱ्यासाठीची महत्त्वाची शिकवण - फक्त प्रेम आणि मैत्रीच या चित्रपटाचा गाभा नव्हते . तर आयुष्याच्या वळणवाटांवर चालण्यासाठीची अत्यंत महत्त्वाची शिकवणही या चित्रपटातील काही पात्रं देऊन गेली . कितीही प्रयत्न आणि आटापीटा केला तरीही काही गोष्टींना आपण मुकतोच . त्यामुळे या क्षणाला जिथे आहात त्या क्षणाचाच मनमुराद आनंद घ्या ही अत्यंत महत्त्वाची शिकवण या चित्रपटाने दिली . त्याशिवाय , ‘वक्त किसीके लिये नही रुकता , बितता वक्त है खर्च हम होते है’ , ही ओळही बरंच काही सांगून गेली . प्रवासावेड्यांसाठी परवणी - रटाळ आयुष्यापासून थोडी उसंत घेत निसर्गाच्या सानिध्ध्यात काही क्षण व्यतीत करण्यासाठीही या चित्रपटाने अनेकांना प्रेरित केलं . ट्रेकिंग , मित्रमंडळी आणि निस्वार्थपणे सौंदर्याची उधळण करणारा निसर्ग या चित्रपटाच्या निमित्ताने प्रेक्षकांच्या भेटीला आला . ही प्रवासवेड्या मंडळींसाठी एक प्रकारची परवणीच होती . त्यामुळे ‘ये जवानी है दिवानी’ हा फिरस्त्यांसाठीही खऱ्या अर्थाने आवडीचा चित्रपट ठरला ."
sports,"राज्य संघटनेकडून संलग्नत्व रद्द करण्याची कारवाई पुणे - पुणे जिल्हा कॅरम संघटनेची वार्षिक निवडणूक तोंडावर असताना ती नियमबाह्य पद्धतीने होत असल्याचे सांगत महाराष्ट्र राज्य कॅरम संघटनेने पुणे जिल्हा संघटनेचे संलग्नत्वच रद्द करण्याची कारवाई केल्याची माहिती पुढे आली आहे . पुणे जिल्हा कॅरम संघटना बरखास्त करण्यात आल्याचे राज्य कॅरम संघटनेच्या वतीने बुधवारी कळवण्यात आले . पुणे जिल्हा कॅरम संघटना ही धर्मादाय आयुक्ताकडे नोंदणीकृत असताना राज्य संघटना ती बरखास्त कशी करू शकते , असे राज्य संघटनेचे सचिव अरुण केदार यांना विचारले असता , ते म्हणाले , ‘‘नक्कीच हा अधिकार धर्मादाय आयुक्तांचा आहे . आम्ही त्यांचे संलग्नत्व रद्द करत आहोत . पुणे जिल्ह्याची निवडणूक जाहीर झाल्यानंतर जिल्ह्यातील शंभरहून अधिक खेळाडूंनी लेखी तक्रार आमच्याकडे केल्यामुळे आम्ही निवडणूक लोकशाही पद्धतीने व्हायला हवी , असे आमचे मत आहे . पण , ती होत नसल्यामुळे आम्हाला हे पाऊल उचलावे लागले . ’’ पुणे जिल्हा कॅरम संघटनेची वार्षिक निवडणूक रविवारी २३ जुलै रोजी होत असून त्या पार्श्वभूमीवर हा निर्णय झाल्याने चांगलीच खळबळ माजली आहे . राज्य कॅरम संघटनेने पुणे जिल्ह्याचे काम पाहण्यासाठी भरत देसडला , चंद्रशेखर आजबे , आशुतोष धोडमिसे आणि अजित सावंत यांची नियुक्ती केली आहे . निवडणूक प्रक्रिया लागू झाल्यामुळे पुणे जिल्हा संघटनेवर पदाधिकारी नाहीत . अशा वेळी समिती कशी नियुक्ती केली जाऊ शकते . तसेच समितीमधील देसडला आणि आजबे यांनी या निवडणुकीसाठी अर्ज भरल्याचे समोर आले आहे . राज्य संघटनेकडून करण्यात आलेले आरोप पुणे जिल्हा संघटनेने फेटाळले आहेत . त्यामुळे पुणे जिल्हा संघटनेच्या अस्तित्वाबाबत संभ्रमावस्था निर्माण झाली आहे . सूड भावनेने केलेली कारवाई - तोरवे आम्ही सर्व घटना आणि कायद्याच्या चौकटीत राहूनच काम करत असल्याचे सांगून पुणे जिल्हा कॅरम संघटनेचे एक पदाधिकारी सुभाष थोरवे यांनी आमच्यावर सूड भावनेने ही कारवाई केल्याचे सांगितले . ते म्हणाले , ‘‘आम्ही आमची सर्व प्रकिया राज्य कॅरम संघटनेला ई - मेलद्वारे कळविली आहे . धर्मादाय आयुक्ताकडे आमचे सर्व लेखापरीक्षण अहवाल सादर केलेले आहेत . त्याची पोचपावतीदेखील आमच्याकडे आहे . आम्ही घटनेनुसारच सर्व प्रक्रिया राबवत आहोत . त्यामुळे आमची निवडणूक ही ठरल्याप्रमाणे होणारच ."
entertainment,"बॉलिवूडचा जिव्हाळ्याचा विषय असणाऱ्या होळीच्या उत्सवात शाहरुख खान अनेकदा रंगात रंगल्याचे पाहायला मिळाले आहे . ‘मोहबते’ चित्रपटातून महानायक अमिताभ बच्चन यांच्यासोबत होळी खेळणाऱ्या बादशहाने नुकत्याच प्रदर्शित झालेल्या ‘रईस’ चित्रपटात पाकिस्तानी अभिनेत्री माहिरा खान हिच्यासोबत होळी खेळली होती . पडद्यावर हटके अंदाजात होळीच्या रंगात रंगलेल्या शाहरुखला बऱ्याच लोकांनी त्याच्या पत्नीसोबत म्हणजेच गौरीसोबत होळीच्या रंगात रंगल्याचे पाहिले नसेल . शाहरुख खान आणि गौरी यांची प्रेम कहाणी जगजाहीर आहे . पण शाहरुख आणि गौरीचा होळी खेळतानाचा व्हिडिओ त्यांच्या प्रेमातील आणखी एक रंग दाखविणारा असाच आहे . शाहरुख आणि गौरी यांच्या नात्याबद्दल सांगायचे तर शाहरुख खान चित्रपटात व्यग्र असल्यामुळे पत्नीला फारसा वेळ देताना दिसत नाही . पण गौरी आणि शाहरुख यांच्या प्रेमातील रंग अजिबात फिका झालेला नाही . शाहरुख जरी त्याच्या कामामध्ये व्यग्र असला तरी दोघांच्या नात्यातील गोडवा पूर्वीसारखाच आहे . लग्नाच्या पंचवीसाव्या वाढदिवसादिवशी शाहरुख त्यांच्या नात्याविषयी म्हणाला होता की , कामातील व्यग्रतेतूनही आमच्यातील नाते नव्या जोडप्याप्रमाणे कायम आहे . आम्ही दोघांनी व्यावसायिक आणि वैयक्तिक आयुष्य वेगळ ठेवलं असून , त्यांना एकत्र करण्याचा कधीच प्रयत्न केला नाही . शाहरुख खान दिग्दर्शक आनंद एल . राय यांच्या आगामी चित्रपटातून प्रेक्षकांच्या भेटीला येणार आहे . या चित्रपटामध्ये तो एक वेगळी व्यक्तिरेखा साकारताना दिसणार आहे . या चित्रपटासाठी शाहरुखची फक्त भूमिकाच नव्हे , तर नायिका देखील वेगळी असणार आहे . आनंद राय यांच्या आगामी चित्रपटामध्ये दीपिका पदुकोण आणि कतरिना कैफ याची वर्णी लागणार असल्याच्या चर्चा होत्या . मात्र राय यांनी या आघाडींच्या अभिनेत्रींना डावलून सोनम कपूरला पसंती दिल्याचे समजते ."
entertainment,"कॉमेडियन कपिल शर्माच्या मागच्या अडचणी काही केल्या संपण्याचं नावच घेत नाहीयेत . सहकलाकारांसोबतचा वाद , तब्बेतीच्या अडचणी या सर्व गोष्टींतून कुठे कपिलचा शो टीआरपी रेटिंगमध्ये डोकं वर काढण्याचा प्रयत्न करत होता तोच पुन्हा एकदा त्याच्या वाट्याला आणखी एक अडचण आली आहे . नुकत्याच हाती आलेल्या माहितीनुसार ‘मुबारका’ या चित्रपटाच्या प्रसिद्धीसाठी कपिलच्या शोमध्ये गेलेल्या अभिनेता अनिल कपूर , अर्जुन कपूर , इलियाना डिक्रूज आणि अथिया शेट्टी या कलाकारांना कपिलने बराच वेळ ताटकळत ठेवलं होतं . त्यामुळे चित्रपटाचं प्रमोशन न करताच मुबारकाची टीम कपिल शर्माच्या सेटवरुन निघून गेली . कपिलची तब्येत ठीक नसल्याचं कारण देत या क्रायक्रमाचं चित्रीकरण थांबवण्यात आलं . तो काही वेळातच येईल असं सांगत या चित्रपटाच्या टीमला तब्बल चार तास वाट पाहायला लावली . त्यामुळे बराच वेळ ताटकळल्यानंतर ‘मुबारका’च्या संपूर्ण स्टारकास्टने चित्रपटाचं प्रमोशन न करताच परतण्याचा निर्णय घेतला . कपिल शर्मा शोसोबत संलग्न सूत्रांनी दिलेल्या माहितीनुसार ‘मुबारका’ या चित्रपटाच्या प्रसिद्धीसाठी अभिनेता अनिल कपूर , अर्जुन कपूर , इलियाना डिक्रूज आणि अथिया शेट्टी या कलाकारांनी हजेरी लावली होती . संध्याकाळी पाच वाजण्याच्या सुमारास या कार्यक्रमाचं चित्रीकरण सुरु होणार होतं . पण , तेव्हापर्यंत कपिल काही सेटवर पोहोचला नाही . त्यानंतर बऱ्याचदा त्याच्याशी संपर्क साधण्याचाही प्रयत्न करण्यात आला होता . त्याचवेळी हाती आलेल्या माहितीनुसार कपिलची तब्येत ठीक नसल्याचं चित्रपटाच्या टीमला सांगण्यात आलं . वाचा : … . म्हणून राजेश खन्ना यांनी बदलली होती त्यांच्या वरातीची वाट कपिलच्या तब्येतीचं कारण देत त्याच्या टीमने कार्यक्रमाच्या त्या भागाचं चित्रीकरण करण्याचा निर्णय घेतला , इतकच काय तर त्याने रात्री १० वाजेपर्यंत तो येण्याची वाटही पाहिली . पण , कपिल सेटवर न आल्यामुळे चित्रीकरण झालंच नाही . विनोदवीर कपिल शर्माच्या कार्यक्रमात सेलिब्रिटींना अशी वाट पाहात ताटकळत राहण्याची ही काही पहिलीच वेळ नाहीये . याआधीसुद्धा बऱ्याच कलाकारांना त्याने वाट पाहायला लावलं होतं ."
lifestyle,"दिवाळीची खरेदी एव्हाना झाली असेलच . पण सणांच्या दिवसात एकच ड्रेस पुन्हा वापरताना त्याला थोडासा ट्विस्ट देता आला तर ? क्रिकेटच्या संघाप्रमाणे कपडय़ांमध्येही एक्स्ट्रा प्लेअर्स असतात , ते अशा वेळी मदतीला धावून येतात . दिवाळी चार किंवा पाच दिवसांची . प्रत्येक दिवशी वेगवेगळा पेहराव करणे शक्य नसते . अशा वेळी जुनाच ड्रेस पुन्हा वापरण्याऐवजी त्यात थोडासा बदल केला तर ? त्याने तुमचा लुकही वेगळा होतो आणि नवीन ड्रेस घातल्याचं समाधानही मिळते . हा प्रयोग हिट झाला तर त्या सणांचे तुम्ही ‘ट्रेंड सेटर’ ठरता ते वेगळं . बाजारातील ट्रेंड रोज बदलत असले , तरी काही गोष्टी कायम असतात . बांधणीच्या ओढण्या आणि लेिगगचे दुकान , पारंपरिक साडय़ांचं दुकान , कोल्हापुरी चपला विकणारा चांभार अशा दुकानांना लेटेस्ट कलेक्शनचा तसा फरक पडत नाही . पण याच दुकानांमध्ये एखादा फेरफटका मारला की , गरजेच्या वेळी सहज वापरता येणारा , लुकला ट्विस्ट देता येणारा एखादा प्रकार सहज सापडतो . उदाहरणच द्यायचं झालं तर नेहमीच्या काठपदराच्या साडीसोबत मॅचिंग ब्लाउज घालण्याऐवजी मल्टीकलर एम्ब्रॉयडरी केलेला ब्लाउज घालून पाहा . एखाद्या सलवारकमीजवर पलॅझो घालून पाहा . लुकमध्ये बदल लगेच जाणवतो . त्यामुळे असे एव्हरग्रीन प्रकार कपाटात असणं गरजेचं आहे . मल्टीकलर क्रॉप टॉप क्रॉप टॉप तसा नुकताच ट्रेंडमध्ये आलेला प्रकार आहे . पण हे क्रॉप टॉप वेगवेगळ्या स्वरूपांत कित्येक कपडय़ांसोबत सहज घालू शकता . एरवी क्रॉप टॉप जीन्स , स्कर्ट किंवा पलॅझोवर क्रॉप टॉप वापरला जातो . पण सणांच्या दिवसांसाठी एम्ब्रॉयडर , मल्टीकलर क्रॉप टॉप कपाटात असूद्यात . एखाद्या साध्याशा साडीसोबत ब्लाउज म्हणून तो सहज वापरता येतो . त्याशिवाय घेरेदार स्कर्टसोबत चोली म्हणून वापरता येईल . तुमच्या एरवीच्या कॉटन पँट किंवा पलॅझोला एम्ब्रॉयडर क्रॉप टॉपने वेगळा लुक देता येऊ शकतो . हटके केप्स सुपर हिरोंच्या ड्रेसिंगमधील महत्त्वाचा भाग असलेले केप्स सध्या ट्रेंडमध्ये आहेत . अर्थात त्याचा लुक थोडासा वेगळा आहे . गळ्यातून घालता येणारा , साधारणपणे कमरेपर्यंतच्या उंचीचा हा केप असतो . एरवीच्या कप्तानचे हे पालटलेले रूप . नेहमीच्या ओढणीचा किंवा जॅकेटचा कंटाळा आला असेल , तर केप सहज वापरता येईल . कुर्त्यांपासून लेहेंगापर्यंत वेगवेगळ्या ड्रेसेससोबत हा सहज घालता येतो . बरं बहुतेकदा जॉर्जेट किंवा लेस कापडापासून बनलेला असल्याने तुमचा कुर्ता झाकला जात नाही . एक्स्ट्रा लाँग दुपट्टा दुपट्टा , ओढण्या हा तसा आपल्यासाठी नवा प्रकार नाही . विशेषतः सणाच्या दिवसात सलवार , अनारकलीसोबत ओढणी येतेच . सध्या लांब ओढण्यांचा ट्रेंड आहे आणि त्या एरवीही साध्या लुकला फेस्टिव्ह ट्विस्ट देण्यासाठी नक्कीच वापरू शकता . साध्या कुर्त्यांवर मल्टीकलर , नाजूक बॉर्डरची ओढणी घेऊन बघा . अगदी जीन्स कुर्त्यांवरसुद्धा छानशी ओढणी घेतल्यास लुक बदलतो . बांधणी , लेहरीयाच्या ओढण्या कधीच बाजारातून जात नाहीत . या ओढण्या तुम्ही वापरू शकता . ड्रेससोबत जॉर्जेटच्या सिंगल कलर ओढण्या येतात . त्या ड्रेसला साजेशा दिसतही नाहीत . अशा वेळी मल्टीकलर दुपट्टा तुम्हाला नक्कीच मदत करू शकतो . सध्या हँडिपट्र केलेले दुपट्टे बाजारात आले आहेत . हाताने चित्रकला केल्यामुळे एक दुपट्टा दुसऱ्यापेक्षा पूर्ण वेगळा असतो . सिंपल कुर्त्यांसोबत हे दुपट्टे नक्कीच वापरू शकता . एखादा घेरेदार स्कर्ट आणि कुर्ता घातल्यास त्यावरही ओढणी घेता येईल . दुपट्टय़ाच्या ड्रेिपगच्या वेगवेगळ्या पद्धतीनेसुद्धा लुकमध्ये बदल जाणवतो . स्टायलिश जॅकेट नवरात्रीच्या दिवसांमध्ये कच्छी वर्क केलेली जॅकेट्स आली . प्रदर्शनात किंवा फॅशन स्ट्रीटला फेरफटका मारल्यास वेगवेगळ्या पद्धतीचे एम्ब्रॉयडर जॅकेट्स नजरेस पडतात . कित्येकांवर स्टोनवर्क , पॅचवर्कसुद्धा केलेलं असत . असे जॅकेट तुम्ही ड्रेसवर ओढणीऐवजी सहज घालू शकता . नेहमीच्या सफेद शर्टवर एम्ब्रॉयडरी केलेले जॅकेट आणि जीन्स घातल्यास ऑफिसवेअरलासुद्धा फेस्टिव्ह लुक देता येऊ शकतो . सध्या इक्कत िपट्रचे जॅकेट आले आहेत . हे दोन्ही बाजूने घालता येतात . एकाच जॅकेटमध्ये दोन प्रकार मिळून जातात . फंकी िपट्रचे जॅकेटसुद्धा बाजारात आले आहेत . सध्याचा ट्रेंड आहे लांब जॅकेटचा . हे साडीवरसुद्धा वापरू शकता . प्रत्येक ड्रेससाठी वेगळा असा जॅकेटचा प्रकार घेण्याची गरज नसते . कपाटातील एखाददोन एम्ब्रॉयडरी केलेले जॅकेट तुम्ही वेगवेगळ्या ड्रेसेसवर सहज वापरू शकता . कुठे मिळतील ? दादर , परेल , बोरीवली , अंधेरी येथील खास सणासुदीच्या कपडय़ांच्या खरेदीसाठी प्रसिद्ध असलेल्या बाजारपेठांमध्ये हे कपडे उपलब्ध आहेत . सध्या मॉल्समध्येही फेस्टिव्ह कलेक्शन्स लागली आहेत . तेथेही कपडय़ांचे हे प्रकार उपलब्ध आहेत . याच्या किमती साधारणपणे ५०० रुपयांपासून सुरू होतात ."
sports,"लंडन येथे सुरु असलेल्या महिलांच्या विश्वचषक स्पर्धेत उपांत्य फेरीत शतकी खेळी करणारी हरमनप्रीत कौर आता सर्व भारतीयांच्या गळ्यातला ताईत बनली आहे . अंतिम फेरीत भारताने यजमान इंग्लंडला पराभूत करुन विश्वचषक जिंकावा , यासाठी देशात ठिकठिकाणी होमहवन आणि पुजा केल्या जात आहेत . विश्वचषकातल्या कामगिरीबद्दल बीसीसीआयने महिला संघातील प्रत्येक सदस्याला ५० लाखांचं पारितोषिक जाहीर केलं . मात्र एक काळ असा होता की हरमनप्रीतला प्रत्येक छोट्या गोष्टींसाठी झगडावं लागलं होतं . २०१० - ११ सालात हरमनप्रीत कौरला नोकरीची गरज होती . यासाठी हरमनप्रीतने पंजाब पोलिसांमध्ये अर्जही केला होता . मात्र महिला क्रिकेटपटूंना नोकरी देता येत नाही असं सांगत तत्कालीन पंजाब सरकारने हरमनप्रीतचा नोकरीचा अर्ज फेटाळला होता . हरमनप्रीतच्या नोकरीसाठी तिचे प्रशिक्षक आणि वडिलांना वारंवार पंजाब सरकारकडे अर्ज केले , मात्र त्यावेळी पोलिस दलातल्या एका उच्चपदस्थ अधिकाऱ्याने , तुमची मुलगी हरभजन सिंह आहे का नोकरी द्यायला असा उरफाटा प्रश्न विचारला होता . यावेळी एकाही राजकीय पक्षाने आपल्या मुलीची मदत केली नसल्याचं हरमनप्रीतने वडिल हरमंधर सिंह भुल्लर यांनी ‘टाईम्स ऑफ इंडिया’ या वृत्तपत्राला दिलेल्या मुलाखतीत म्हणलं आहे . हरमनप्रीत कौर सध्या पश्चिम रेल्वेच्या सेवेत कार्यरत आहेत . बीसीसीआयच्या प्रशासकीय समितीत असलेल्या माजी महिला क्रिकेटपटू डायना एडुलजी यांनी सचिन तेंडुलकरला हरमनप्रीतच्या प्रकरणात लक्ष घालण्याची विनंती केली होती . यावेळी सचिन तेंडुलकरने केलेल्या शिफारसीवरुन हरमनप्रीतला पश्चिम रेल्वेत नोकरी मिळआली होती . अवश्य वाचा – सचिनच्या पत्रामुळे हरमनप्रीत कौरला मिळाली रेल्वेत नोकरी महिला क्रिकेटपटूंना मिळणारं मानधन , त्यांच्या सामन्यांना होणारी गर्दी , सामन्यांना मिळणारं प्रायोजकत्व यासर्व बाबतीत महिला क्रिकेटपटू कायम पिछाडीवर असतात . त्यातच चॅम्पियन्स करंडकात भारताचा पुरुष संघ पाकिस्तानकडून हरल्यानंतर महिलांनी केलेली कामगिरी ही अतिशय उल्लेखनीय आहे . त्यातच हरमनप्रीत कौरने केलेली शतकी खेळी भारताला अंतिम फेरीत घेऊन आली आहे , त्यामुळे हरमनप्रीतने आपल्या खेळीतून टीकाकारांना अशीच उत्तर देतं रहावं , अशी आशा सर्व भारतीय क्रिडारसिक करत आहेत ."
entertainment,"महाराष्ट्राचे मुख्यमंत्री देवेंद्र फडणवीस त्यांच्या राजकारणाच्या कारकीर्दीमध्ये उल्लेखनीय कामगिरी करत असतानाच त्यांची पत्नी अमृता फडणवीस यांच्या व्यक्तिमत्त्वाचे विविध पैलूही अनेकांसमोर येत आहेत . अमृता फडणवीस या एक चांगल्या गायिका आहेत हे तर सर्वांनाच ठाऊक आहे . पण आता गायनासोबतच त्या लवकरच अभिनय क्षेत्रातही पदार्पण करतील अशी शक्यता वर्तवण्यात येत आहे . अमृता फडणवीस आणि बिग बी अमिताभ बच्चन यांच्यावर चित्रीत झालेला एक म्युझिक व्हिडीओ लवकरच प्रेक्षकांच्या भेटीला येणार आहे . वाचाः १० वर्षांनंतर अमिताभ आणि अक्षय एकत्र दक्षिण मुंबईतील ऑपेरा हाऊसमध्ये या व्हिडीओचे चित्रीकरण नुकतेच पार पडले . या व्हिडिओच्या चित्रीकरणाच्या वेळी अमृता फडणवीस यांचा एक निराळाच अंदाज पाहायला मिळाला . लाल रंगाचा ड्रेस ( वनपीस ) आणि हाय हील्समध्ये अमृता फडणवीस कोणा एका अभिनेत्रीलाही चांगलीच टक्कर देतील असेच वाटत होते . बिग बी अमिताभ बच्चन यांनी त्यांच्या ट्विटर अकाऊंटवरुनही या व्हिडिओच्या चित्रीकरणाबाबतचे ट्विट केले होते . याआधीही अमृता फडणवीस विविध कार्यक्रमातून गाण्याच्या माध्यमातून अनेकदा प्रेक्षकांसमोर झळकल्या आहेत . त्यामुळे आता या नव्या व्हिडिओद्वारे अमृता फडणवीस कोणत्या नव्या रुपात दिसणार हे पाहण्यासाठी प्रेक्षकांमध्येही उत्सुकता लागून राहिली आहे . मुंबई मिरर या इंग्रजी वृत्तपत्राने याबाबतची माहिती आणि एक छायाचित्र प्रसिद्ध केले आहे . ‘फिर से’ असं या म्युझिक व्हिडीओचे नाव असून अहमद खानने त्याचे दिग्दर्शन केले आहे . तर भूषण कुमार यांनी या व्हिडीओची निर्मिती केली आहे . “अमिताभ बच्चन प्रमुख असलेल्या परफॉर्मिंग आर्ट इन्स्टिट्यूटमध्ये अमृता फडणवीस यांना अॅडमिशन घ्यायचं आहे . या दोघांमध्ये एक संवादात्मक दृश्य आहे , असे एकंदर या व्हिडीओमध्ये दाखवण्यात येणार असल्याचे दिग्दर्शक अहमद खानने सांगितले आहे . तत्पूर्वी अमृता फडणवीस यांनी कुणार कपूरच्या ‘फिर से’ आणि प्रकाश झा यांच्या ‘जय गंगाजल’मध्ये पार्श्वगायन केलं आहे . आता लवकरच त्या आपल्या अभिनयाची झलक दाखवणार आहेत ."
sports,"भारतीय महिला क्रिकेट संघातील सचिन तेंडुलकर अशी ओळख असणाऱ्या मिताली राजने महिला क्रिकेटकडे होणाऱ्या दुर्लक्षाकडे लक्ष वेधले आहे . महिला विश्वचषक स्पर्धेसाठी सध्या भारतीय संघ इंग्लंडमध्ये आहे . स्पर्धेपूर्वी आयोजित करण्यात आलेल्या डिनर पार्टीमध्ये सहभागी झालेल्या भारतीय संघाची कर्णधार मिताली राजला एका पत्रकाराने तुमचा आवडता क्रिकेटर कोण ? असा प्रश्न विचारला होता . यावेळी कोणत्याही क्रिकेटच्या नाव न सांगता मिथालीने पत्रकाराला प्रतिप्रश्न केला . मितालीने या पत्रकाराला म्हटले की , मला विचारलेला प्रश्न तुम्ही भारतीय पुरुष संघातील खेळाडूला विचारु शकला का ? तुम्ही त्यांना विचारा की , महिला क्रिकेटमधील कोणती खेळाडू आवडते . भारतामध्ये सध्या क्रिकेटची मोठी क्रेझ असली तरी भारतीय महिला क्रिकेटमध्ये कोणी फारसा रस दाखवत नाही . त्यामुळे मितालीने या पत्रकाराला प्रश्न विचारून महिला क्रिकेटला प्रोत्साहनाची गरज असल्याची भावनाच व्यक्त केली आहे . यावेळी मिथाली म्हणाली की , मागील दोन वर्षांपासून महिला क्रिकेटमध्ये सुधारणा होत आहेत . मात्र पुरुष आणि महिला क्रिकेटमध्ये आजही मोठी दरी आहे . आमच्या सामन्यांचे टीव्हीवरील प्रक्षेपणामध्ये सातत्य नसणे हे एक कारण आहे . बीसीसीआय या विषयी सकारात्मक विचार करत असून , घरच्या मैदानावर मागील दोन मालिकांमध्ये टेलिव्हिजन आणि सोशल मीडियावर महिला क्रिकेटचा प्रभाव पाहायला मिळाला . पुरुष क्रिकेटविषयी मिथाली म्हणाली की , त्यांनी एक विशिष्ट उंची प्राप्त केली आहे . तिथपर्यंत पोहोचणे महिला क्रिकेटला सध्याच्या घडीला शक्य नाही . त्यांच्यापर्यंत जाण्यासाठी आम्ही प्रयत्नशील आहोत . महिला क्रिकेटला विशिष्ट उंची मिळवण्यासाठी पुरुष क्रिकेटरच्या मार्गदर्शनाखाली तयारी करणे फायदेशीर ठरेल , असेही मिथाली यावेळी म्हणाली . भारतीय संघातून खेळत असताना तुम्ही देशाचे प्रतिनिधित्व करत असता त्यामुळे प्रशिक्षक कोण असावे , यापेक्षा तो मेहनत करुन घेणारा असायला हवा , अशी भावना तिने व्यक्त केली ."
lifestyle,"चुकीच्या जीवनशैलीमुळे सध्या विविध अवयवांचे दुखणे ओढावते . प्रवास , दिवसभर बैठे काम , व्यायामाचा अभाव किवा कष्टाची कामे यांमुळे कंबरदुखीसारख्या समस्या उद्भवतात . कटीआसन हे त्यावरील अतिशय उपयुक्त आसन आहे . कटीआसन या नावातच याचे महत्त्व लक्षात येईल . कंबरेच्या सर्व प्रकारच्या व्याधी या आसनाने दूर होतात . हे शयन स्थितीतील आसन आहे . हे आसन लहानपणी लवकर जमते . विशेषतः लहान मुले बोलता बोलता सहजपणे करून दाखवतात . पण मोठेपणी मात्र हे आसन करणे अवघड होत जाते . पण तरीही रोज सराव केल्यावर जमू शकते . या आसनामुळे होईल रक्ताभिसरण सुरळीत प्रथम शयनस्थितीत जावे , पाठीवर उताणे झोपून दोन्ही पाय वर करावे , आता दोन्ही हातही वर करावे , डाव्या हाताने डाव्या पायाचा अंगठा पकडावा तर उजव्या हाताने उजव्या पायाचा अंगठा पकडावा , पाय ताठ ठेवावे , श्वास रोखावा , मात्र उठू नये , तर कंबर आणि डोके हे जमिनीला टेकलेलेच हवे . हे आसन रोज चार पाच वेळा करावे . सुरूवातीला कालावधी वाढवता येणार नाही . हे विशिष्ट वयानंतर म्हणजे साठीनंतर हाडे ठिसूळ होतात त्यामुळे जमत नाही . मात्र जेवढे जमेल तेवढे करावे . दहा सेकंदांपर्यंत या आसनात स्थिर रहाता येते . आसन सोडताना सावकाश श्वास सोडत सोडत पाय खाली घ्यावेत हात शरीराजवळ पालथे ठेवावे व मूळ स्थितीत यावे . यामुळे पोटाचे विकारही बरे होतात . पोटात कळ येऊन जेव्हा खूप दुखते अशा वेळी पोटातील कळ बंद करण्यासाठी कटीआसन करावे . पोट हलके होते , पचनशक्ती सुधारते . पोटाची कोणत्याही प्रकारची शस्त्रक्रिया झाली असेल तर डॉक्टरी सल्ल्याने हे आसन करावे . झुंबा डान्स करायचा विचार करताय ? मग हे नक्की वाचा आसन हृदयरोगास प्रतिबंध करते . त्याचबरोबर आपले खांदे बलवान होतात . फुप्फुसे सुदृढ बनतात . हृदय कार्यक्षम बनते . प्रत्येकाने सकाळ संध्याकाळ दोन वेळा आसन जरूर करावे . स्त्रियांना चाळीशीनंतर जडणारी कंबरदुखी यामुळे होत नाही . तसेच हार्मोन्सचे प्रमाण संतुलित ठेवण्यास हे आसन मदत करते . प्रौढावस्थेमध्ये हाडामधील कॅल्शियम कमी होतो आणि हाडे वाजू लागतात . या आसनामुळे ही समस्याही कमी होते . आधुनिक काळात बैठय़ा कामामुळे स्त्रियांमध्ये कंबरेचा वाढता घेर ही समस्या आहे . याचा उत्तम उपाय म्हणजे या आसनाचा नियमित सराव होय . स्त्रियांनी हे आसन जरूर करावे . ऑपरेशन तसेच रक्तदाब आणि अपघाताने जखम झाली असल्यास हे आसन डॉक्टरी सल्ल्याने करावे . सुजाता गानू - टिकेकर , योगतज्ज्ञ"
lifestyle,सध्या स्टार्टअपचा जमाना आहे . अनेक हुशार तरूण उद्योजकांकडे नव्या नव्या कल्पनाही आहेत आणि त्या कल्पनांना वाव मिळेल असं अनुकूल वातावरणही आजच्या घडीला आहे . पण आपली कल्पना प्रत्यक्षात उतरवताना अनेक अडचणींचा सामना करावा लागतो . अनेकदा कल्पना चांगली असूनही त्याची अंमलबजावणी नीट न झाल्याने ती स्टार्टअप फसते . आणि अनेकदा असे होतकरू तरूण कर्जाच्या बोज्याखाली दबले जात आर्थिक संकटात सापडतात . असं होऊ नये म्हणून अँबर वेल्स - बाॅक्स या महिला उद्योजिकेने तरूण उद्योजकांना काही कानमंत्र दिले आहेत . अँबर अजून ३० वर्षांचीही नाही . पण तिच्या नावाची नोंद ‘फोर्ब्ज’ मॅगझीननेही घेतली आहे . ३० वर्षांखालच्या जगभरातल्या टाॅप ३० उद्योजकांच्या यादीमध्ये फोर्ब्ज मॅगझीनने अँबरला स्थान दिलं आहे . तर पाहुयात अँबर वेल्स - बाॅक्सचे जगभरातल्या तरूण उद्योजकांना स्टार्टअप सुरू करण्याआधी विचारात घेण्याजोग्या काही टिप्स १ . बाजारपेठेचा अभ्यास करा तुम्हाला ज्या क्षेत्रात स्टार्टअप सुरू करायची आहे . त्या क्षेत्राचा अभ्यास करा . त्या क्षेत्रातल्या लोकांच्या गरजा ओळखा . त्यांना काय हवंय याचा अभ्यास करा . आणि त्यानुसार तुमचा बिझनेस प्लॅन तयार करा . यामुळे स्टार्टअप सुरू केल्यावर तुम्हाला तुमच्या ग्राहकांपर्यंत चांगली सेवा अथवा माल पुरवता येईल . २ . स्वतःच स्वतः चे ग्राहक बना आपली सेवा किंवा माल कशा पध्दतीचा आहे याचा अनेकजा आपल्याल अंदाज येता नाही . आपल्याला आपलं प्राॅडक्ट एका विशिष्ट दर्जाचं वाटू शकतं . पण आपल्या ग्राहकांच्या नजरेतून आपल्या स्टार्टअपकडे पाहिलं तर आपल्याला एकत वेगळा दृष्टिकोन मिळू शकतो . ३ . योग्य टीम निवडा स्टार्टअपला चांगला ‘स्टार्ट’ मिळण्यासाठी सुरूवातीपासूनच चांगली टीम जमवणं फार महत्त्वाचं असतं . त्याचबरोबर एखादा अनुभवी माणूसही टीममध्ये घेणं श्रेयस्कर ठरतं . या माणसाला टीममध्ये घेण्यासाठी काही जास्त आर्थिक गुंतवणूक करावी लागली तरीही ती दीर्घकालीन दृष्टीने योग्य ठरते . तसंच या अनुभवी व्यक्तीचं मार्गदर्शन टीम बिल्ड - अप करण्यासाठी तसंच स्टार्टअपची सुरूवातीची घडी नीट बसण्यासाठी उपयोग होऊ शकतो . स्टार्टअप तयार करण्याची प्रक्रिया एक्सायटिंग असते पण काही बेसिक चुका टाळल्या तर हा सगळा प्रवास आनंददायी आणि आर्थिकदृष्ट्या फायदेशीर ठरतो .
entertainment,"एस . एस . राजामौली यांच्या दिग्दर्शनात साकारलेल्या ‘बाहुबली २’ या चित्रपटाचा आणखी एक पोस्टर नुकताच प्रदर्शित करण्यात आला आहे . राजामौली यांनी स्वतः या चित्रपटाचा पोस्टर त्यांच्या ट्विटर अकाऊंटवरुन शेअर केला आहे . सध्या हा पोस्टर अनेकांचेच लक्ष वेधण्याचे कारण असे की , त्यामध्ये फक्त बाहुबलीच नव्हे तर , देवसेनेचीही झलक पाहायला मिळत आहे . ’ असे कॅप्शन देत एस . एस . राजामौली यांनी हा पोस्टर शेअर केला आहे . अभिनेता प्रभास आणि अभिनेत्री अनुष्का शेट्टी या पोस्टरमध्ये सुरेख दिसत असून दोघांच्याही हातात धनुष्य दिसत आहे . ‘बाहुबली’ या चित्रपटाच्या पहिल्या भागामध्ये अनुष्काच्या हातात साखळदंड पाहायला मिळाले होते . तसेच चित्रपटामधील तिचा लूकही डिग्लॅम होता . पण , ‘बाहुबली २’ मध्ये मात्र ती एका सम्राज्ञीच्या रुपात दिसू शकते . निदान हे पोस्टर पाहून असाच काहीसा अंदाज बांधण्यात येत आहे . दिग्दर्शक एस . एस . राजामौली यांच्या ‘बाहुबली’ या चित्रपटाने प्रेक्षकांवर चांगलीच छाप पाडली होती . देशोदेशीच्या प्रेक्षकांवर भुरळ पाडण्यात यशस्वी झालेल्या या चित्रपटासाठी भव्य सेट , दाक्षिणात्य चित्रपटांमधील तगडी स्टारकास्ट पाहता विविधभाषी प्रेक्षकांनीही या चित्रपटाला चांगलीच पसंती दिली होती . त्यामुळे या चित्रपटाच्या दुसऱ्या भागासाठी प्रेक्षकांमध्ये कमालीची उत्सुकता पाहायला मिळत आहे . बहुचर्चित ‘बाहुबली २’ या चित्रपटाच्या क्लायमॅक्सचे चित्रीकरण हैदराबादमध्ये केले गेले होते . कला दिग्दर्शक साबू सायरिल यांनी ‘बाहुबली २’ साठी नवीन साम्राज्य उभे केले होते . ‘बाहुबली २’ साठी बनलेल्या या नवीन साम्राज्याचे फोटोही काही दिवसांपूर्वी प्रदर्शित करण्यात आले होते . ‘बाहुबली २’ चा हा सेट बनवण्यासाठी सुमारे ३०० ते ५०० कामगार वापरण्यात आले होते . त्यामुळे चित्रपटाच्या पहिल्याच भागासारखी भव्यता ‘बाहुबली २’द्वारेही अनुभवता येणार का , हे चित्रपट प्रदर्शित झाल्यानंतरच लक्षात येणार आहे . ‘बाहुबलीः द कन्क्लयुजन’ असे म्हणवला जाणारा हा चित्रपट ‘कटप्पा ने बाहुबलीला का मारले ? ’ या प्रश्नाचे उत्तर देण्यासाठी २८ एप्रिल २०१७ला प्रेक्षकांच्या भेटीला येणार आहे ."
sports,"ला लिगा फुटबॉल स्पर्धा बार्सिलोना क्लबचे सॅन सेबॅस्टियन येथे विजयाची पाटी कोरी राहण्याचे सत्र कायम राहिले . रविवारी मध्यरात्री झालेल्या लढतीत रिअल सोसिदादने ला लिगा फुटबॉलच्या लढतीत बार्सिलोनाला १ - १ असे बरोबरीत रोखले . सॅन सेबॅस्टियन येथे २००७ नंतर बार्सिलोनाला विजयाची चव चाखता आलेली नाही . पहिले सत्र गोलशून्य बरोबरीत राहिल्यानंतर ५३व्या मिनिटाला विलियन जोसने हेडरद्वारे गोल करून सोसिदादला १ - ० अशी आघाडी मिळवून दिली , परंतु ५९व्या मिनिटाला लिओनेल मेस्सीने बार्सिलोनाला १ - १ अशी बरोबरी मिळवून दिली . त्यानंतर सोसिदादने बचावात्मक खेळ करताना बार्सिलोनाला बरोबरीच्या निकालावर समाधान मानण्यास भाग पाडले . नशिबाने बार्सिलोनाचा पराभव टळला . सोसिदादच्या कार्लोस व्हेलाचे दोन प्रयत्न गोलजाळीला लागून अपयशी ठरले , तर जुआन्मीने हेडरद्वारे केलेला गोल पंचांनी ऑफ साइड दिल्याने अमान्य करण्यात आला . ‘आम्हाला गुण मिळाला , हा एक चमत्कारच म्हणावा लागेल . सोसिदादने आमच्यापेक्षा सरस खेळ केला . आक्रमण आणि बचाव या दोन्ही क्षेत्रांत ते उजवे होते , ’ असे मत बार्सिलोनाचे प्रशिक्षक लुईस एन्रिक यांनी व्यक्त केले . बरोबरीमुळे बार्सिलोनाला दुसऱ्या स्थानी बढती मिळाली असली तरी जेतेपदाच्या शर्यतीत परतण्यासाठी त्यांना पुढील सामन्यात रिअल माद्रिदला नमवावे लागेल . रिअल माद्रिद ३३ गुणांसह अव्वल स्थानी आहे , तर बार्सिलोनाच्या खात्यात २७ गुण आहेत . तत्पूर्वी , अॅटलेटिको माद्रिद विजयपथावर परतला आणि गुणतालिकेत चौथे स्थान पटकावले . डिएगो गॉडीन , केव्हिन गॅमेइरो आणि यानिक कॅरास्को यांच्या प्रत्येकी एक गोलच्या जोरावर अॅटलेटिकोने ३ - ० अशा फरकाने ओसासूनावर मात केली ."
sports,"‘’आज नडालशी खेळताना मी हरलो असतो तरी चाललं असतं मला’’ आॅस्ट्रेलियन ओपनचं अजिंक्यपद मिळवल्यावर टेनिसच्या सम्राटाची ही प्रतिक्रिया खूपच बोलकी होती . कितीतरी दुखापतींचा सामना करून आंतराष्ट्रीय टेनिसमध्ये धडाक्यात पुनरागमन करणाऱ्या राफाएल नडालच्या कौशल्याला राॅजर फे़डररने केलेला तो सलामच होता . “टेनिस हा खूपच कठीण खेळ आहे . त्यात हार किंवा जीत हे दोनच मार्ग असतात ड्राॅ हा प्रकार असता तर आज मी नडालविरोधात तोही स्वीकारला असता . ” स्पर्धेचं अजिंक्यपद हातात असतानाही एवढी संयत आणि प्रतिस्पर्ध्याचा आदर करणारी प्रतिक्रिया देणारा फेडरर म्हणूनच जेंटलमन प्लेअर म्हणून ओळखला जातो . ही काही खोटी स्तुती नाही , जे मनात तेच शब्दात आणि कृतीत ठेवणारा राॅजर आपल्या भावना मुक्तपणे व्यक्त करतो . आज आॅस्ट्रेलिय़न ओपन जिकल्यावर त्याच्या डोळ्यात आलेले अश्रूही त्याने मुक्तपणे वाहू दिले . त्यावेळी आपण टेनिसचे चॅम्पियन आहोत , कसं दिसेल वगैरे साहेबी विचार त्याच्या मनात आलेही नाहीत . फेडररच्या गेमची शैली एफर्टलेस म्हणावी अशी आहे . टेनिसचे सगळे शाॅट्स मग तो दणदणीत फोरहँड असो की हळुवार मारलेला ड्राॅपशाॅट असो . सगळं काही एकाच प्रकारे , शांतपणे . आणि हा शांतपणा दाखवतानाही कुठे दिखाऊपणा नाही . पाॅईंट गेला म्हणून मॅकेन्रोपासून गोरान इव्हानेसेविचपर्यंत कोर्टात आदळआपट करणारे कितीतरी खेळाडू टेनिसविश्वाने पाहिले . अगदी मॅचदरम्यान आपल्या सगळ्याच्या सगळ्या रॅकेट्स रागारागात तोडून दिल्याने मॅचमधून हाकलले गेलेलेही अनेक आंतरराष्ट्रीय खेळाडू आहेत . पण फेडररचा असा उद्रेक कोणी पाहिला नाहीये . आंतरराष्ट्रीय पातळीवर येण्याच्या आधी फेडरर हा असा आदळआपट करणारा आणि प्रचंड चिडखोर स्वभावाचा युवा खेळाडू होता . आता यावर कोणाचा विश्वास बसणार नाही . त्याने आपल्या या रागावर नियंत्रण मिळवलं आणि मग इतिहास घडला फेडररची भावनाशीलता आता मॅच जिंकल्यावर दिसते . त्याचा आयकाॅन असलेल्या पीट सँप्रसला हरवत विजेतेपद मिळवल्यावर मॅचनंतर टीव्ही कॅमेऱ्यांसमोर फेडरर रडला होता . त्यानंतर टेनिसविश्वाच्या एकएक पायऱ्या चढत असतानाही त्याने त्याचं सच्चेपण सोडलं नाही . तो दुसऱ्याची खोटी स्तुती करणार नाही . अंडरडाॅग असण्यापेक्षा मला चॅम्पियन होणं आवडेल , असं म्हणताना राॅजरमधला जिंकायला आणि जिंकायलाच उत्सुक असणारा स्पर्धक दिसतो . पण इतकी वर्ष दुखापतींशी झगडत त्याच्या सिंहासनाला सारखे हादरे देणाऱ्या आणि प्रसंगी त्याला तिथून खाली खेचणाऱ्या राफाएल नडालची खरीखुरी प्रशंसा करताना त्याचातला माणूसही दिसतो . फेडरर - नडाल युग आता शेवटच्या टप्प्यात आहे असं म्हणतात पण जगभरातल्या लाखो टेनिसचाहत्यांसाठी हा काळ त्यांच्या मनातल्या एका कोपऱ्यात कायम राहणार आहे"
